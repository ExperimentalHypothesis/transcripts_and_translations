First Public Program. Melbourne (Australia), 8 March 1983.
Sahaja Yoghin: Mama este singura ființă de pe acest pământ care vă poate da Realizarea Sinelui, care vă poate da cu adevărat Iluminarea, fără să stați în poziții ciudate luni în șir, pentru a vă purifica și a vă înălța într-un plan superior, fără să repetați mantre continuu, cu speranța că poate într-o zi, veți atinge o altă stare de conștiință, sau un stadiu mai înalt de evoluție.

Shri Mataji vă poate da Realizarea în această seară. Singura condiție este să vă doriți și să aveți umilința necesară pentru a o putea cere. Voi explica puțin această schemă. Așa cum vedeți, sunt unu, doi, trei, patru, cinci, șase, șapte centri principali, marcați pe această schemă. Ei reprezintă ceea ce noi numim „chakre”, care sunt centri de energie în interiorul coloanei vertebrale. Ei nu pot fi văzuți dacă secționăm coloana vertebrală, sunt centri subtili de energie, la fel cum nu putem vedea imaginile, dezmembrând un televizor. Ei sunt acolo, există și ne afectează comportamentul, așa cum și comportamentul nostru îi afectează în egală măsură. Au existat mereu în noi, fac parte din structura noastră interioară, fac parte din ființa noastră absolută.

 

Când o persoană este în prezența unui suflet realizat, așa cum este Shri Mataji Nirmala Devi, poate avea loc un fenomen prin intermediul energiei Kundalini, energia primordială care a fost creată, și care a fost pusă în fiecare ființă vie. Iar Kundalini se află în acel os triunghiular numit sacrum, sau coccisul, aflat la baza coloanei vertebrale, este locul unde rezidă această energie. Nu știu dacă sunteți conștienți, dar chiar și termenul „sacrum” vine de la același cuvânt, „sacru”. Și faptul că a fost numit astfel înseamnă că undeva în trecut, în istorie, s-a știut că acest os avea ceva foarte special. Energia Kundalini rezidă în interiorul lui. O altă particularitate a acestui os este că rezistă până la sfârșitul incinerării, este ultimul distrus. Este o calitate specială pe care o deține.

 

Kundalini se află acolo și această energie, când este trezită, se ridică prin toți acești centri, de-a lungul coloanei vertebrale și în final, când are loc Iluminarea, iese prin creștetul capului nostru. Poate că sună ciudat, dar această energie poate fi simțită, și să sperăm că o veți simți cu toții în seara asta. O puteți simți ca pe o briză răcoroasă. Ei bine, unii o simt ca și cum ar avea un ventilator pe creștetul capului și care suflă un mic jet de aer răcoros. Se întâmplă, fără a putea da o explicație în termeni fizici, este un fenomen real care are loc. Puteți simți această răcoare și în palme. Probabil că ați auzit de briza Sfântului Duh. De fapt aceasta este briza pe care o resimțim. Indienii o numesc „chaitanya”, care înseamnă același lucru, „briză răcoroasă”. În Orientul Mijlociu este numită „ruh”, adică „briză răcoroasă”.

 

Este ceva despre care, din păcate, noi, cei din Vest, nu am auzit prea mult pentru că preocupările noastre de aproape două mii de ani, au fost în mod fundamental materiale, în timp ce în multe alte culturi, în multe alte țări, sensul vieții oamenilor nu este legat de lucrurile materiale pe care le pot avea sau obține, sau de preocupările lor intelectuale, ci este legat de obținerea conexiunii cu acea energie primordială, absolută, pe care unii o numesc Dumnezeu, alții o numesc Spirit. Oricum vreți să o numiți, există culturi în lume care încearcă de veacuri să obțină comuniunea cu acest Spirit, cu această energie.

Noi, în Vest, ne-am îndepărtat de ea. Oricum, în mod evident sunt mulți oameni aici, care doresc să știe ceva mai mult despre asta și își doresc să se reconecteze la această energie; de aceea suntem cu toții aici. Ei bine, modul în care lucrează Kundalini presupune ca, mai întâi să fie trezită prima chakră, cu patru petale, colorată în roșu, aflată aici, la bază; ea îi dă permisiunea, sau îi dă de știre lui Kundalini că a venit timpul să se trezească. Ea se ridică și trece prin... Am uitat să vă spun că prima chakră se numește Muladhara. Muladhara înseamnă rădăcină, suportul rădăcinii. Este de fapt cea care susține totul, întregul mecanism se sprijină pe ea și crește din ea.

 

Voi explica încă de la început că prin trezirea energiei Kundalini, dacă aveți o problemă în interior, puteți descoperi unde este și o puteți rezolva. Așa cum vedeți, culorile chakrelor corespund cu cele utilizate pe planșă pentru palme. Va trebui să ne scuzați, deoarece culorile din desen nu sunt cele corecte pentru chakre, pentru centrii de energie. Planșa a fost făcută fără a avea cunoștințele necesare. Între timp am înțeles cum trebuie corectată dar nu am finalizat-o încă. Oricum, puteți vedea corespondențele culorilor și, spre exemplu, acest punct de aici din palmă, are aceeași culoare ca și centrul de la baza coloanei vertebrale, care este Muladhara. Și dacă țineți palmele către Shri Mataji, de exemplu, puteți simți amorțeală sau furnicături la baza palmei, ceea ce înseamnă că există o problemă în acea chakră a corpului vostru subtil. Dacă aveți astfel de probleme, puteți să faceți voi înșivă ceva pentru a scăpa de ele.

 

Kundalini face această muncă. Ea vă înlătură problemele. Trebuie doar să o treziți și va începe să aibă grijă de voi; este într-un fel ca propria voastră mamă. V-a iubit încă de la începutul creației și acum, când aveți șansa de a o trezi în interiorul vostru, veți observa chiar de la început că se va îngriji de voi, pentru că această energie există și poate avea grijă de voi din toate punctele de vedere. Energia Kundalini se ridică din Muladhara și merge în sus, mai întâi la centrul verde din mijloc, pe care-l numim Nabhi chakra. Nabhi înseamnă ombilic. Este chakra care se află în spatele ombilicului. Se ocupă de... Toate chakrele au diferite calități.

Chakra Nabhi are calitatea specială de a ne hrăni și de a instaura „dharma” în interiorul nostru, felul în care trăim. Spre exemplu, un bărbat care bea mult, care are patima jocurilor de noroc, are relații cu multe femei, sau poate consumă droguri, oricare din aceste lucruri, nu numai că îl vor distruge, dar îl vor împiedica să aibă o viață echilibrată. Și asta are de-a face cu acest centru, cu Nabhi, cu dharma persoanei respective.

Când Kundalini se ridică, merge la acest centru, și pe măsură ce îl iluminează, calitățile dharmei se trezesc. În India „dharma”  înseamnă a trăi corect. Cred că ați mai auzit acest termen - dar orice termen am folosi, aceasta este calitatea care se manifestă prin Nabhi și când Kundalini trece prin acest centru și îl trezește, acele calități încep să se reflecte în viața noastră.

 

Apoi Kundalini se întoarce în centrul colorat cu portocaliu pe care-l numim Swadhisthan. Acesta ne dă creativitatea ca activitate artistică, și tot el, după cum vedeți, este începutul acestei linii galbene. Ei bine, linia galbenă reprezintă sistemul nervos simpatic drept. Cu toții am auzit de sistemul nervos simpatic. Aici pe planșă puteți vedea linia galbenă, linia albă și linia albastră. Linia galbenă este sistemul nervos simpatic drept. Are legătură cu activitatea, cu viitorul, cu planificarea, cu egoul, în ultimă instanță.

Așa cum vedeți, urcă până aici sus unde traversează acest centru, și se termină în partea stângă a capului, unde există ceea ce noi numim ego. Este ceva ce avem cu toții, este ceva ce ne-a fost necesar pentru a ajunge la acest nivel de evoluție interioară. Am fost cu toții antrenați într-un proces de dezvoltare, într-un proces de evoluție, care ne-a adus în final la ceea ce suntem astăzi. Capacitatea mentală a crescut, capacitățile fizice s-au dezvoltat, am evoluat încet către ceea ce suntem astăzi.

 

Suntem la nivelul centrului multicolor de aici, pe care-l numim Sahastrara. Atunci când ființa umană atinge acest nivel, devine posibil ca acest centru să se deschidă. Și în acest punct are loc conexiunea cu Puterea Atotpătrunzătoare, are loc conexiunea cu Divinul. Conexiunea are loc în acest centru și pentru a ajunge acolo trebuie să parcurgem tot drumul prin fiecare chakră, înțelegeți? Deci, urcăm din Swadhisthan, principiul activ, latura creativă, și din Swadhisthan, traversăm zona verde, extinsă, numită Vid, sau Oceanul Iluziilor. Este în legătură cu toate lucrurile care ne înconjoară, care încearcă să ne distragă mereu, îndepărtându-ne atenția de la ceea ce suntem cu adevărat, de la ceea ce căutăm în realitate.

Și pe măsură ce evoluăm, pe măsură ce înlăturăm toate lucrurile ireale care ne atrag – de  exemplu, poți urma o cale ani în șir și în final, să capeți un gust amar și să simți că te-ai săturat, că nu te-a dus unde ai dorit, și că dorești să încerci altceva. Iar acest lucru se întâmplă nu doar câțiva ani, ci vieți de-a rândul, până când ieșim în sfârșit din iluzie și ajungem în punctul în care suntem astăzi, când venim plini de speranță la un astfel de program, pentru a descoperi ceva despre Kundalini, pentru a ne obține Iluminarea, lucrul pe care îl căutăm cu toții, și care ne-a motivat încă de la începutul creației. Totul se rezumă la asta. Așa cum destinul unui copac este să înflorească, să facă fructe și să crească în continuare, la fel și menirea noastră este să înflorim, să facem fructe, și să evoluăm în ființe spirituale.

 

Iisus a vorbit despre venirea Împărăției Cerurilor pe pământ. La asta s-a referit de fapt, nu la o viață stranie după moarte, ci la unirea noastră cu Dumnezeu pe pământ. Este cu adevărat posibil, este ceva ce a fost promis. Nu doar o singură cultură, ci atâtea culturi, atâția maeștri spirituali, atâția înțelepți au promis că la un anumit nivel în dezvoltarea umană, conexiunea cu Spiritul va deveni posibilă, și va fi posibil să trăim în comuniune cu Dumnezeu, pe pământ.

A fost promisiunea lui Iisus, Mahomed a vorbit și el despre asta, Buddha de asemenea. Buddha nu a vorbit despre Divin, a vorbit despre eliberarea de toate strădaniile și necazurile. Este același lucru. Buddha de fapt, este cel ce controlează această zonă galbenă a capului, egoul. S-a născut pentru a ne arăta calea evoluției. Iisus Christos rezidă în acest centru, în ceea ce numim Agnya chakra.

 

Mă voi întoarce la zona verde, unde avem cele trei puncte verzi, care reprezintă chakra inimii, unde se află inima, sau cum o numesc unii, Anahat, cuvântul Anahat sunând asemănător cu bătaia inimii. Aici rezidă Spiritul – în interiorul inimii. Fără El nu putem simți bucurie, dragoste, nu putem... Toate acestea sunt calități ale inimii. Și ceea ce trebuie să înțelegem și să descoperim în ultimă instanță este că Dumnezeu este iubire, iar iubirea Lui se află la baza tuturor lucrurilor. Datorită ei întreaga creație s-a dezvoltat, iar noi avem la rândul nostru o mică părticică din această iubire, care rezidă în inima noastră. Dacă inima se oprește, viața se oprește, asta este. Ei bine, Kundalini trezește acest centru când se ridică.

 

Mergem la centrul următor, chakra Vishuddhi, care răspunde de comunicare, de respectul de sine, de felul în care am devenit ființe umane în multe privințe. Este centrul de aici, care a fost deschis în momentul în care ființa umană a trecut de la stadiul de maimuță, cu capul plecat, la stadiul de om, care și-a ridicat capul. Este un moment foarte important în evoluția noastră, chiar dacă pare un lucru mărunt, este de fapt saltul, de la stadiul de animal la cel de ființă umană, la nivelul acestei chakre. Și este momentul în care noi am început să comunicăm, prin cuvinte, prin gesturi, prin expresii faciale, care au început să se manifeste prin această chakră, chakra Vishuddhi.

 

Iar Kundalini trece pe aici, și merge către ceea ce numim Agnya chakra. Unii o numesc „al treilea ochi”. Este într-un fel al treilea ochi, dar un ochi interior, nu unul prin care poți privi în afară. Este locul în care rezidă Iisus Christos. Iar când a spus: „Trebuie să treceți prin Mine pentru a ajunge la Tatăl Ceresc”, la acest lucru s-a referit de fapt. Trebuie să trecem de acest centru. Trebuie să obținem permisiunea de la Iisus, că putem trece, că energia Kundalini poate trece pe acolo și poate ajunge la Sahastrara, unde acest centru din creștetul capului se va deschide și ne va conecta cu Divinitatea. Calitatea acestei chakre pe care noi, cei din țările așa-numite creștine tindem s-o uităm, este cea a iertării.

Nu cred că există o lecție mai măreață decât cea a lui Iisus, a Domnului Însuși, care, crucificat fiind, a spus: „Iartă-i, Tată, căci nu știu ce fac”. Adică El, care a fost cea mai puternică ființă de pe pământ, care i-ar fi putut distruge pe toți și absolut totul, și-a rugat Tatăl să-i ierte pe ucigașii Săi. Este incredibil. Vreau să spun că o ființă umană poate doar să aspire la acea înțelepciune și iubire absolută, pentru că El este sursa lor. Când a spus că... Și aceasta este calitatea chakrei Agnya. Oamenii descoperă că au multe dureri de cap, că se necăjesc prea mult, că au o activitate mentală excesivă. Toate problemele ce țin de acest centru pot fi depășite, dacă descoperiți în interiorul vostru ce anume nu ați iertat. Poate chiar pe voi înșivă, poate sunteți foarte severi cu voi. Unul din cele mai grele lucruri este să te ierți pe tine, pentru toate lucrurile pe care simți că le-ai făcut sau nu. Înseamnă să te privești și să-ți spui: „În regulă, ești iertat. S-a terminat!” Și când această calitate a iertării începe să pătrundă în viețile noastre, chakra Agnya însăși începe să lucreze mai bine și să ne dea binecuvântări.

 

Sahastrara, care este numită și lotusul cu o mie de petale în scripturile indiene, este locul în care calitățile tuturor chakrelor sunt unite într-una singură, și tot acolo începe echilibrul nostru. Aici, practic, fiecare centru are propriul său sediu pe suprafața capului și toate avansează, nu asemeni Națiunilor Unite, dar toate converg spre o singură zonă și pot coordona de aici toată viața noastră, în pace și libertate. Am vorbit, deci, despre partea dreaptă, cea colorată cu galben... Oh, Mama a venit, Shri Mataji și ne va vorbi.

 

Shri Mataji: Luați loc. Continuă. Te rog continuă.

 

Sahaja Yoghin: Voiam să vă vorbesc despre partea stângă. Este canalul trecutului, al memoriei, al condiționărilor noastre, canalul care ne face să ne întoarcem către amintiri, să ne gândim că nu mai suntem la fel, lucruri de genul ăsta. Acestea sunt calități ale canalului stâng. Ei bine, putem să ne pierdem pe canalul stâng direct în ceea ce numim subconștient, până în subconștientul colectiv. Acolo nu ne luptăm numai cu propriul trecut, ci și cu cel al altora. Și putem să ne pierdem complet în acea zonă.

La fel se întâmplă și când mergem prea mult pe partea dreaptă, în viitor. Intrăm într-o zonă în care, din nou, pierdem controlul, în care nu mai știm cine suntem, în care venim în contact cu egoul și viitorul multor altor oameni, și putem ajunge în ceea ce numim supraconștient, supraconștientul colectiv, în care, de asemenea, ne putem pierde.

 

Totuși, după cum vedeți, există acea linie albă, pură, în centru, care este sistemul nervos central, sistemul nervos parasimpatic, care este calea pe care va urca Kundalini, și prin care aceasta ne va readuce pe centru, ne va readuce în punctul în care, depășind toate chakrele, va ieși prin Sahastrara și ne va da Iluminarea, unirea cu Divinul, care este exact ceea ce căutăm... Mamă.

 

Sahaja Yoghin: Doamnelor și domnilor, am marea plăcere să v-O prezint pe Shri Mataji Nirmala Devi. Domnia Sa a venit la Melbourne, și cred că cel mai important lucru pe care a reușit să ni-l aducă la nivel material este această ploaie splendidă. În timp ce venea de la aeroport astăzi, cineva i-a spus: „Mamă, avem nevoie de ploaie”, așa că acest lucru a venit în atenția Sa și iată, cerul pare să se fi deschis astă seară. Dar la nivel mult mai subtil, ne poate da mult mai mult, așa cum spunea Bill. Ne poate da experiența Realizării Sinelui.

Am ajuns la acel punct în evoluția noastră, unde trebuie să facem acel salt final și să devenim ființe mai înalte spiritual, în comuniune cu Divinul, ființe mai subtile, care nu numai că răspund acelor lucruri pe care în mod tradițional le numim „ego” sau „superego” (subconștientul nostru) dar care răspund naturii Spiritului, care este etern, însă este adormit încă în interiorul nostru. După Realizarea Sinelui, energia Kundalini se ridică și împreună cu Spiritul, ne aduce în contact cu Spiritul Atotpătrunzător al Divinității. Și în momentul în care trece prin Sahastrara, chakra din creștetul capului, devenim una cu Dumnezeu.

 

Devenim un suflet realizat, devenim un „pir” (sfânt), așa cum este descris în scripturile musulmane. Devenim „pah” (trezit) așa cum se spune în scripturile hinduse. Există și se întâmplă, este o experiență. Și totuși, cineva s-ar putea întreba cum poate fi atât de simplu, și cum de poate fi dobândită de atât de mulți oameni. Am văzut șase mii de oameni primind Realizarea la un program în India. Sunt puțini oameni aici, în această seară, dar la unele programe ținute de Shri Mataji – chiar și serile trecute în Adelaide, trei-patru sute de persoane odată și-au primit Realizarea Sinelui. Are loc în masă, deoarece grația lui Dumnezeu curge peste tot acum. Și aici pe pământ există cineva care dăruiește această Iluminare, oferind-o liber tuturor. Kundalini se trezește doar întinzând palmele către Domnia Sa. Sistemul subtil din interiorul nostru se trezește și întreaga căutare din viețile anterioare este răsplătită în acel moment.

Este extraordinar modul în care ați venit cu toții aici. Nu este o întâmplare că sunteți aici în această seară. Este răsplata căutării voastre, așa cum spuneam. Deci, într-un mod foarte umil, dar păstrându-vă mintea deschisă asemeni unui om de știință, vă propun s-O ascultați pe Shri Mataji. Mai mult decât atât, doriți-vă să experimentați vibrațiile răcoroase la care făceau referire scripturile creștine, ca briza răcoroasă a Sfântului Duh, despre care Mahomed a spus că vor curge prin mâinile noastre. A menționat că la timpul Învierii, mâinile noastre vor vorbi. Este scris de asemenea în multe scripturi hinduse. Adi Shankaracharya, în secolul al șaselea, a vorbit foarte elocvent despre vibrațiile răcoroase, pe care le numește chaitanya, resimțite în palme și deasupra fontanelei.

 

Deci, Bill a explicat centrii subtili, a explicat partea stângă și partea dreaptă a corpului nostru subtil, altfel spus, a explicat mecanismul existent în interiorul nostru. Tot ce a mai rămas este să vă obțineți Realizarea. Iar după ce o primiți, o puteți da și altora. Aceasta este marea bucurie a Realizării Sinelui, din momentul venirii lui Shri Mataji pe pământ. După ce vă primiți Realizarea, trebuie să o aprofundați. Aprofundând-o veți descoperi că toate problemele voastre fizice, mentale și emoționale vor dispărea.

Dar acesta este doar un rezultat secundar. Și apoi, desigur, o puteți da și altora. Pentru că, așa cum voi primiți binecuvântările lui Dumnezeu, ele trebuie revărsate și asupra celorlalți. Sahaja Yoga nu este un club, nu este un cult, nu este o organizație, și nici nu puteți plăti pentru ceea ce vă dă, cu siguranță. Și totuși, în mod liniștit dar ferm, se extinde peste tot în lume. Am ajuns de curând în Australia împreună cu Shri Mataji, această vizită fiind parte a turului din acest an prin Anglia, Europa, sud-estul Asiei.

 

Shri Mataji a fost în India cu aproximativ șaizeci de Sahaja Yoghini din Australia, Anglia, Franța, Germania, Italia, America, Canada, foarte multe naționalități, care însoțind-O au văzut miracolul Sahaja Yoga, răspândindu-se prin toată India. Dar vedem cum se extinde în Occident, asemeni unei vâlvătăi. Asta înseamnă că oamenii își primesc Realizarea Sinelui, merg în profunzimea ei, devenind ființe complete, atingând satisfacția și bucuria interioară, și înțelegând că și-au atins scopul pe care l-au căutat multe vieți de-a rândul.

Shri Mataji este soția unui diplomat eminent, care este Secretar General al Organizației Națiunilor Unite, al Organizației Maritime Internaționale. Este soție, este mamă, este bunică. Este binecunoscută ca fiica familiei Salve din India, care a luptat pentru eliberarea Indiei, pe vremea lui Gandhi, în perioada în care dominația britanică a luat sfârșit. Este sora unui ministru de Cabinet din guvernul condus de Indira Gandhi. Deci este binecunoscută la nivel internațional, dar preferă să nu vorbească despre asta, pentru că nu este interesată de acest aspect.

Shri Mataji este interesată doar de Spirit. Într-o manieră foarte caldă, foarte iubitoare și tandră, le dedică discipolilor, celor care au dobândit Realizarea Sinelui, mare parte din atenția Sa. De aceea, fie că O cunoașteți personal, ca persoană fizică, sau vă primiți Realizarea Sinelui de la fotografia Sa, nu contează. Binecuvântările Ei vor curge către voi și prin voi, și încet, încet, veți începe să simțiți bucuria și beatitudinea despre care s-a vorbit mult și foarte expresiv în toate scripturile. Sună prea frumos ca să fie adevărat. Trebuie să recunosc că sună prea frumos ca să fie adevărat. De aceea spun din nou, păstrați-vă mintea deschisă, luați totul ca pe o ipoteză la început, asemeni unui om de știință. Vedeți dacă simțiți briza răcoroasă. Nu o confundați cu aerul condiționat. Este ceva total diferit. Simțiți vibrațiile răcoroase asupra voastră și în interior, aproape ca și cum ar curge prin corp. Le percepeți într-un mod foarte, foarte subtil. Egoul vă va spune: „Oare este aerul condiționat?” Nu este deloc așa. Am fost în săli care nu aveau aer condiționat. Am fost în săli complet închise ca aceasta. Nu a fost nicio diferență. Dar trebuie să simțiți aceste vibrații răcoroase. Dar dacă nu le simțiți, nu fiți dezamăgiți, pentru că Shri Mataji va lucra probabil pe centrii voștri, vă va ajuta să-i curățați puțin, vă va spune care ar putea fi problema, și vă va ajuta în timpul experienței de Realizare a Sinelui. Deci fără a mai lungi această introducere, îmi face o mare plăcere să v-O prezint din nou, aici în Melbourne, pe Sfinția Sa, Shri Mataji Nirmala Devi.

 

Shri Mataji: Mă plec în fața tuturor căutătorilor adevărului. Trebuie să înțelegem că Dumnezeu ne-a creat ca ființe umane cu un scop. Dar în aceste timpuri moderne, când nici măcar nu credem în Dumnezeu, sau într-un Creator, sau într-o astfel de energie care există, este foarte greu să vorbești despre Dumnezeu, să vorbești despre El ca fiind cel care ne-a creat ca ființe umane. Însă chiar și Darwin a spus că, dacă omul a ajuns atât de departe, va trebui să mai înainteze puțin pentru a se înțelege pe sine. Aș spune că e nevoie să înțelegem un singur aspect, că tot ce am cunoscut până acum este cunoașterea copacului. Dar noi trebuie să avem cunoașterea rădăcinilor. Și pentru asta trebuie să devenim mai subtili decât suntem de fapt. Conștiința umană nu ne poate duce acolo.

 

Spre exemplu, sunteți foarte atenți când vă vorbesc, dar dacă vă spun: „Vă rog, puneți-vă atenția în interiorul vostru”, veți spune: „Cum? Mamă, e imposibil. Cum să ne ducem atenția în interior?” Este posibil doar când se întâmplă ceva în interiorul vostru, astfel încât atenția să vă fie absorbită în interior. Doar atunci veți ajunge să știți că sunteți un instrument frumos, făurit de-a lungul erelor. Toți acești centri desenați aici reprezintă procesul vostru de evoluție, pas cu pas, cum v-ați dezvoltat de-a lungul timpului, până la acest stadiu de evoluție. Și acum, după ce ați evoluat până la stadiul uman, ce trebuie să faceți? Așa că mai întâi ajungem la concluzia corectă despre noi înșine, că trebuie să devenim ceva mai mult, că ceva trebuie să se întâmple cu noi. Până acum, în evoluția noastră, tot ce s-a întâmplat, s-a întâmplat de fapt în conștiința noastră. În limba sanscrită o numim „cheytana”.

 

De exemplu, un cal poate merge pe o cărare murdară, un câine poate merge și el pe acolo, dar un om nu poate face asta, n-ar suporta. Ar vomita, ar refuza, n-ar accepta sub nicio formă să pășească pe ceva foarte murdar. Deci conștiința noastră reacționează la mizerie, murdărie, frumusețe, pentru că a primit în mod cert o nouă dimensiune. Și această nouă dimensiune pe care am primit-o nu este finalul, pentru că încă nu am înțeles de ce suntem aici, de ce a fost creat acest sistem subtil și am fost transformați într-o personalitate atât de frumoasă, și care este scopul acestei creații. În confuzia în care ne aflăm, suntem incapabili să înțelegem că trebuie să existe o putere care face toate aceste lucruri. Este foarte ușor să negăm puterea lui Dumnezeu pentru că cine ne-ar putea contrazice? Cine va spune: „Cum îndrăznești să o negi?” Presupunând că ne referim la un polițist, el este ales de voi, deci nu-l puteți înlătura din funcție, și trebuie să-l ascultați. Dar Dumnezeu nu este ales de voi, este autodesemnat, și în acest caz puteți spune oricând ce doriți despre El.

 

Însă în același timp trebuie să înțelegem că ființele umane nu pot face nicio muncă vie. Nu putem transforma o floare într-un fruct. Nici măcar una. Tot ce putem face este să construim clădiri din lucruri moarte, să confecționăm o mobilă frumoasă, un covor, sau alte lucruri gândind apoi: „Oh, ce grozavi suntem!”. Chiar și știința poate descoperi doar ce este accesibil, sau poate fi văzut cu acești ochi, sau perceput prin simțuri. Știința nu poate merge dincolo de simțuri, și chiar dacă o face uneori, nu poate explica anumite lucruri, așa cum sunt aurele de exemplu. Dacă există doctori aici, cu siguranță vor înțelege, pentru că din punct de vedere medical sunt onești, că acetilena și adrenalina, acetilcolina și adrenalina, două substanțe chimice – sunt doar substanțe chimice - reacționează diferit în organism, iar doctorii spun că modul de acțiune al acestora nu poate fi explicat, de ce una stimulează și cealaltă relaxează. Admit asta pur și simplu. Nu putem explica atât de multe lucruri.

 

Ei bine, vă spun că avem un instrument frumos în interior, și este fantastic să credem că suntem minunat construiți. V-aș da un alt exemplu simplu. Să spunem că trebuie să intrați în această cameră, și nu există lumină. Vă spun doar: „Apasă acel buton și va fi lumină peste tot”. Se întâmplă, este ceva fantastic pentru o persoană care nu a mai văzut așa ceva și nu știe ce este electricitatea, că doar apăsând un buton poți aprinde lumina. Dar în spatele acestei structuri, în spatele întregii munci făcute, există o întreagă istorie. O mulțime de oameni au muncit pentru a obține acest lucru, au sacrificat atât de multe, dar noi suntem cei care beneficiază, din moment ce azi ne bucurăm de electricitate. Câți oameni au murit lucrând la această descoperire? Câți oameni și-au sacrificat viețile pentru a descoperi utilitatea ei pentru întreaga omenire? În același fel trebuie să înțelegem că suntem extraordinari și să ajungem la concluzia că este nevoie doar să simțim asta. Și până veți ajunge să vă simțiți măreția, n-ar trebui să vă îndoiți că o puteți atinge. Trebuie să o dobândiți. De fapt, dacă nu o dobândiți, veți ieși din ciclul evoluției.

 

Astăzi, oriunde merg în întreaga lume, sunt atât de mulți căutători, atât de mulți căutători! Aceste timpuri nu au existat niciodată; acum cincizeci de ani nici nu cunoșteam cuvântul „căutător”. Oamenii nu credeau că există căutători, dar astăzi sunt atât de mulți căutători în toată lumea. Au încercat tot felul de alte lucruri, au încercat să vadă dacă pot găsi adevărul schimbându-și viața, făcând una sau alta. Motivul este că nu sunt deloc satisfăcuți cu ceea ce văd. Sunt destul de inteligenți să înțeleagă că nu acesta este sfârșitul vieților noastre și că nu trăim doar pentru asigurări. Ei bine, cineva ar putea să se întrebe, dacă aceștia sunt căutătorii din întreaga lume, de ce au venit atât de mulți acum pe pământ? Aceste timpuri sunt speciale și au fost deja prezise cu mii și mii de ani în urmă. Au fost menționate în toate profețiile. A existat o carte numită „Nadi Granth”, scrisă nu se știe cu câți ani în urmă, dar a fost revizuită acum trei sute de ani de o altă persoană numită Bhujander. Această Nadi Granth a fost scrisă de o persoană care a pus bazele astrologiei în India, cel care a inițiat-o. Astrologia a pornit din India și a fost inițiată de Bhrigu. Iar el a scris Nadi Granth în limba sanscrită, care a fost apoi tradusă și actualizată, descriind că în anul 1970 se va întâmpla ceva, că va veni pe Pământ o personalitate, care va da Realizarea la mii de oameni printr-o metodă sahaja (spontană). Este scris clar, veți fi uimiți să aflați asta, pentru că avem o carte, în care sunt scrise toate aceste profeții, este descris ce se va întâmpla, că energia Kundalini se va ridica iar oamenii își vor primi Realizarea.

 

Pentru indieni, termenul de Kundalini nu este nou. Desigur, sunt persoane care au venit din alte țări și au încercat să învețe despre Kundalini. Ei bine, când aceste persoane au venit în India, nu au ajuns deloc la cunoașterea rădăcinilor. Au căzut în capcana unor oameni care doreau să facă bani sau să-i conducă pe căi greșite. Este o mare piață acolo pentru astfel de lucruri. Și acești oameni, în special germani, când au venit în India, au fost prinși în capcana falsei cunoașteri și li s-au dat cărți care descriau exact opusul despre Kundalini. Este vorba despre cei care practică tantrismul. Iar în tantrism oamenii fac lucruri anti-Dumnezeu, și prin urmare trec prin experiențe oribile, atribuite Divinului și lui Kundalini, pe care le-au descris, ca și cum ar fi efectele reale ale energiei Kundalini. Este ca și cum un sătean neștiutor își pune degetele într-o priză, și spune apoi că electricitatea îți dă un mare șoc. Este chiar mai rău decât atât, deoarece Kundalini nu îți creează niciodată probleme. Ea este Mama voastră. Se află aici jos, în osul triunghiular, așa cum vedeți, os numit sacrum.

 

Ei bine, sacrum înseamnă sfânt. Când am întrebat oamenii de ce acest os a fost numit sfânt de către greci - când am fost în Grecia, am întrebat: „De ce numiți acest os sacrum?” - mi-au spus că au avut un document foarte vechi, înainte ca Alexandru să meargă în India, un document al grupurilor indo-ariene în care se spunea că acest os ar trebui numit sacrum. Imaginați-vă că numai acest os dintre toate trebuia numit sfânt. El deține această energie încolăcită de trei ori și jumătate, stabilită în interiorul lui. Ei bine, în cărțile despre Kundalini pe care le-am citit, niște cărți atât de groase, unii spun că energia Kundalini este aici, alții că este în nas, alții spun că este în altă parte, ceea ce înseamnă că ei se folosesc doar de neștiința oamenilor ca să tipărească ceva, să scrie ceva, și să-i inducă în eroare, să facă bani din aceste cărți.

 

Până acum Eu nu am scris nicio carte. Îmi pare rău, nu am făcut încă așa ceva. Dar într-o carte poate fi scris absolut orice, și nu ar trebui luat de bun, pentru că nu reflectă adevărul. Cât durează să tipărești o carte? Voi trăiți într-o țară atât de dezvoltată. Știți că îți ia foarte puțin să scrii o carte despre orice, mai ales despre Dumnezeu și munca Lui. Pentru că veți fi uimiți, până și Hitler și Napoleon obișnuiau să vorbească despre Dumnezeu. Toți acești oameni oribili vorbeau despre Dumnezeu, și uneori credeau chiar că Dumnezeu era de partea lor pentru că simțeau că sunt plini de succes. Ei bine, aceste cărți sau orice vi s-a spus, nu reprezintă adevărul. Adevărul este că energia Kundalini se află în osul vostru sfânt, numit sacrum. Puteți simți pulsația lui Kundalini în momentul în care se ridică. Nu toată lumea simte. Dacă există un blocaj în centrul de acolo sau în cel de deasupra, atunci Kundalini (nu se ridică), pentru că Ea este dorința pură de a deveni una cu Dumnezeu. Este cea mai pură dorință pe care o aveți și când este trezită, face un efort imens.

 

Dar am văzut că în unii oameni Kundalini este foarte rănită, asemeni unui șarpe bătut care se zvârcolește. Se agită în toate părțile și încearcă să se ridice dar nu poate, pentru că acea persoană, acel căutător, și-a rănit Kundalini, propria lui Mamă, atât de mult, încât Ea nu-și mai poate ridica capul, este foarte obosită, și vrea un surplus de energie pură ca să se ridice. Deci, din moment ce sunteți aici, trebuie să vă spun că este bine că ați venit pentru Realizare, ar trebui s-o primiți, dar nu o puteți pretinde, nu puteți considera că vi se cuvine. Astăzi am văzut un domn care tremura în fața Mea continuu. M-a întrebat: „De ce tremur în fața Dumneavoastră?” Am spus: „Pentru că ești cu nervii la pământ. Ești o persoană nervoasă. De aceea tremuri. Ești cu nervii la pământ. Trebuie să-i liniștesc, altfel Kundalini nu se va ridica, și nu vei simți briza răcoroasă. Deoarece Kundalini se oprește la acești centri nervoși care sunt absolut epuizați, sunt complet slăbiți și obosiți”. Era tânăr, avea douăzeci și cinci de ani, iar Eu sunt în vârstă. Dar i-am spus: „Mâinile Mele nu tremură. Ale tale de ce tremură ca ale unui bătrân de optzeci de ani? Trebuie să te întrebi de ce se întâmplă asta?”

 

Deci asta este, unii o primesc, cei mai mulți o primesc. Dar unii nu o pot primi. În acest caz atitudinea ar trebui să fie puțin diferită de cea pe care o aveți față de altcineva, pentru că voi sunteți cei care trebuie să primiți ceva de la Mine. Voi sunteți cei care trebuie să profitați de prezența Mea. Nu Eu sunt cea care are nevoie de voi pentru vreun scop anume. Trebuie să fie foarte clar, că voi cereți ceva. O meritați, fără îndoială! Este ca atunci când mergeți la bancă, și acolo găsiți un funcționar. Dacă aveți bani la bancă, puteți merge să-i vorbiți, dar nu puteți fi nepoliticos. Trebuie să-i spuneți: „Știți, am acești bani la dumneavoastră, pot să-i retrag?” Ei bine, grația lui Dumnezeu este atât de mare încât vă dă cu mult mai mult decât ați adunat în bancă. Am văzut asta întâmplându-se.

 

Deci trebuie să înțelegem că suntem făuriți în propria noastră glorie. Dumnezeu ne-a creat ca ființe minunate. Suntem instrumente mărețe, care trebuie să primească binecuvântările Sale. Și odată ce acest instrument este conectat la sursă, odată ce vă conectați la sursă, veți fi uimiți cât de fantastici sunteți. Este surprinzător că oamenii nu sunt conștienți de ei înșiși. Este surprinzător că oamenii nu știu cât de prețioși sunt pentru Divin. Ființele umane sunt epitomul acestei creații. Uitați de Lună, de Soare, de Pământ, toate sunt neînsemnate, sunt la picioarele voastre. Voi sunteți cel mai înalt punct în creația lui Dumnezeu și felul în care vă irosiți viața pentru nimicuri, pentru lucruri superficiale, este foarte, foarte surprinzător. Nu suntem deloc conștienți cât de mult a muncit natura, pentru ca noi să devenim ființe umane. Și îndată ce realizați că sunteți Spiritul... Asta nu înseamnă o înțelegere la nivel mental, ci o transformare interioară, care are loc. Deveniți Spiritul cu adevărat. Și odată ce deveniți una cu El, veți fi surprinși că transformarea voastră va dovedi că sunteți cu adevărat punctul cel mai înalt, sunteți semnificația, totul, și că fără voi, creația nu are niciun sens. Este asemeni florilor unui copac care trebuie să devină fructe, altfel copacul nu are nicio semnificație.

 

Dar orice facem din punct de vedere mental este artificial. Pentru că acele lucruri nu au rădăcini, nu sunt ancorate. Spre exemplu, politica, economia, toate sunt artificiale. Dar chiar și în ele găsiți mult adevăr. De exemplu, economia spune că dorințele nu pot fi satisfăcute în general. Dorințele personale pot fi îndeplinite, dar la modul general ele nu pot fi satisfăcute, însemnând că materia nu poate să ne dea satisfacție. Dacă ar fi fost așa, am fi fost satisfăcuți cu un singur lucru, dar noi cumpărăm ceva, apoi ne dorim altceva, și altceva, și cu toate acestea suntem cele mai nesatisfăcute suflete care au trăit vreodată pe pământ. Vedem că în politică sau în economie oamenii vorbesc, spre exemplu, despre comunism, vorbesc despre socialism, vorbesc despre democrația capitalismului. Toate sunt artificiale, sunt doar un joc al ființelor umane. Când spui că ești capitalist, care este capitalul tău de fapt? Nu puteți lua nimic cu voi. Nu vă este de folos. Nu vreți nici să împărțiți și atunci ce rost are capitalul? În timp ce Eu pot spune că sunt un capitalist pentru că am toate puterile în interiorul Meu. Și sunt cel mai mare comunist, pentru că nu pot trăi fără să împart. Nu Mă pot opri să o fac. Oamenii nu Mă pot înțelege. Ei gândesc: „Aveți o căsnicie frumoasă, soțul Dumneavoastră este atât de bun, este un adevărat gentleman, vă iubește atât de mult, vă poartă de grijă, sunteți bunică, sunteți mamă, și atunci de ce faceți această muncă, alergând pretutindeni să le vorbiți oamenilor?” Ei nu înțeleg acest gen de „comunism”, care este atât de important pentru Mine, încât nu pot simți bucuria fără să o împart cu ceilalți. Este o calitate pe care oamenii trebuie să o obțină treptat, și odată ce o dobândesc, o manifestă ei înșiși. Este sarcina Mea să vă dau ceea ce este al vostru. Vă aparține. Nu fac nimic, pentru că vă aparține. Sunteți construiți în acest fel. Singurul lucru pe care-l fac este asemeni unei candele aprinse, care poate ilumina orice altă candelă care este pregătită.

 

Dar unii se vor eschiva spunând: „Nu sunt pregătit”. Lăsați-Mă pe Mine să descopăr dacă sunteți pregătiți sau nu. Acesta este un alt aspect. „Mamă, suntem păcătoși, nu suntem pregătiți”. Lăsați în seama Mea acest lucru. Poate că sunt capabilă să repar candela. De ce vă condamnați singuri? Asta este o altă extremă. Uneori oamenii intră în ego iar alteori merg atât de adânc în superego, încât spun: „Mamă, nu suntem buni, suntem păcătoși, am făcut una, alta”. Uitați totul! Dacă nu Mi-aș cunoaște munca, mai bine ar fi să nu o fac. Dar cred că o cunosc, am făcut-o și până acum. Deci lăsați-Mă să o fac și să vedem dacă vă pot da Realizarea. Pentru că se presupune că este promisiunea lui Dumnezeu că trebuie să primiți Învierea, să deveniți Sinele, să vă nașteți din nou. Tot acest sistem a fost creat în interiorul vostru în acest scop, și nu ar trebui irosit. Nu știu câți vor obține asta în Melbourne, câți o vor obține în Sydney; nu este important. Depinde de cât de mult vă pasă de voi înșivă. Dar oriunde voi merge, voi face tot posibilul să le dau Realizarea.

 

Cum vindec oamenii și ce se întâmplă de fapt - în realitate munca Mea nu este să vindec, este doar un rezultat secundar faptul că vă vindecați complet. Pentru că odată ce primiți absolutul și vă conectați la sursă, care este atotpătrunzătoare și care începe să curgă prin voi, atunci problema vă este rezolvată. Nu obosiți niciodată, nu sunteți niciodată triști. Totul se rezolvă. Întreaga energie rezolvă totul. Deci compasiunea despre care vorbesc oamenii, lăudându-se că sunt foarte plini de compasiune, iubitori de pace și multe altele, este foarte superficială. Compasiunea despre care vă vorbesc lucrează. Lucrează, nu vorbește, lucrează doar. Pacea la care Mă refer există, o simțiți că se manifestă înăuntrul și în afara voastră. O persoană de un asemenea calibru, dacă stă alături de niște persoane turbulente, vulcanice, violente, le face să devină pașnice. Se întâmplă cu adevărat. Este un fapt.

 

Trebuie să știți că orice vi s-ar spune, trebuie să funcționeze. Așa cum faptul că ați fost la alți guru, la alți oameni, trebuie să fiți conștienți că nu v-a adus nicio putere. Lăsând la o parte ceea ce au de spus despre Mine, că sunt una sau alta, uitați asta, Eu vă întreb, ce sunteți voi? Voi trebuie să vă descoperiți propria semnificație. Trebuie să vă înțelegeți însemnătatea și dacă lucrează în voi, atunci este în regulă. Asta ar trebui să cereți oricărui guru: „Poți să-mi dai propriile puteri, nu puterile tale? Poți fi oricât de măreț, poți face cu adevărat ceva...” Dar oamenii sunt în mod ridicol atât de superficiali, ridicol de superficiali, încât despre un ins care cumpără cincizeci și opt de Rolls Royce-uri prădându-i pe cei care merg la el, gândesc: „Oh, are cincizeci și opt de mașini”. O astfel de persoană îi poate impresiona pe acești englezi, care n-ar putea fi impresionați de nimic altceva. Dacă are o mare cavalcadă, sau o mare procesiune a acestor cincizeci și opt de mașini obținute prin înșelăciune, oamenii spun: „Oh, ce guru mare este, are cincizeci și opt de Rolls Royce-uri”. Da, n-o să credeți, și și-l dorește pe-al cincizeci și nouă-lea. A plecat în America. Le-a spus într-o scrisoare că va veni dacă îl va primi pe al 59-lea.

 

Bieții oameni, vedeți, au suferit, au mâncat numai cartofi, s-au înfometat. Sunt încă cincizeci de mii în Marea Britanie, absolut ca niște verze, oameni pierduți, absolut pierduți. Nu le poți vorbi. Tremură când ești în fața lor. Nu pot să înțeleagă, sunt complet terminați, sunt cu toții pierduți. Și dacă te duci și le spui: „Cum puteți cumpăra un Rolls Royce pentru un sadhu? El spune că este un sanyasi. Cum puteți să-i dăruiți un Rolls Royce?” vă răspund că: „Am obținut Spiritul”, adică au un spirit care îi posedă. „Am primit Spiritul și trebuie să-i dăm doar niște metal. Ce este un Rolls Royce? Metal.” Dar de ce nu se gândesc, de ce crede acel guru că acest metal este prețios? Vedeți, nu ne folosim creierele deloc când mergem la acești guru; surprinzător. Dacă spune: ­„Te voi face să zbori”. În regulă, ar trebui cel puțin să-i cereți lui să zboare. De ce nu-i cereți să vedeți dacă poate zbura sau nu? Măcar atât ați putea face, nu-i așa? Dar nici măcar asta nu faceți, ci acceptați pur și simplu. Pentru că are o mare organizație și o publicitate de proporții, pentru că trebuie să treci prin șapte camere să ajungi la el, vă impresionează, iar apoi credeți că: „Oh, e grozav să zbori”. Și dacă cineva spune: „Mergi și cere-i acelui guru să zboare”, oamenilor nu le place. Nu vor să audă nimic despre asta. Și apoi le plătiți mii și mii de lire. Sfârșiți fără bani, bolnavi de epilepsie, și nu înțelegeți ce ați greșit. Nu v-ați folosit creierul! Nu v-ați folosit creierul, aș spune! Știu că trebuie să condamn toți acești oameni demonici care au distrus atât de mulți căutători ce aspirau la adevăr. Sunt copiii Mei, sunt propriii Mei copii, știu asta. Îmi pare rău de ei. Nici nu știți cât de mult îmi doresc să-i pot salva pe toți, dar trebuie să vă spun de asemenea că este greșeala voastră. Înțelegeți greșit. Nu puteți plăti pentru Realizarea Sinelui, nu puteți plăti pentru Dumnezeu.

 

Christos a fost vândut pentru 30 de rupii. Este un exemplu foarte bun pentru a înțelege. A fost vândut pentru a fi ucis. Un alt exemplu este că, văzând oamenii care vindeau în templu, a luat un bici și i-a biciuit, îngrozitor de mânios. El, cel care a spus pe cruce: „Doamne, Te rog iartă-i, căci nu știu ce fac”. Este un lucru trist dacă acum faceți la fel, pentru că nu vă veți putea ierta pe voi înșivă. Christos poate vă va ierta, dar voi nu vă veți putea ierta pentru comiterea acestor greșeli, pentru prejudiciile grave pe care vi le aduceți vouă înșivă și pentru cât de mult o vătămați pe Kundalini. Căutați Realizarea Sinelui de veacuri întregi, de multe vieți. De multe vieți sunteți căutători și a venit timpul, timpul măreț al Învierii, timpul măreț al judecății voastre. Este timpul să deveniți realizați și să vă asumați acest lucru. Acesta este mesajul Meu pentru voi. Sper să-l înțelegeți. Dumnezeu să vă binecuvânteze!

 

Aș vrea să-Mi puneți întrebări, pentru că astăzi este prima zi. Dar puneți-Mi întrebări relevante. Unii pun întrebări doar pentru a atrage atenția. Aceștia ar trebui să ia o altă sală și să țină o conferință acolo. Dar în mod obișnuit, vedeți, unii încep să-Mi țină Mie un discurs, și în loc să Mă asculte ei pe Mine, trebuie să ascult Eu ceva ce nu are legătură cu subiectul. Deci v-aș ruga să nu irosim timpul celorlalți, să fim politicoși și să-Mi puneți întrebări care au relevanță față de subiect. Vă mulțumesc foarte mult.

 

Sahaja Yoghin: În regulă. Întrebări? Shri Mataji va vorbi aici în fiecare seară.

Shri Mataji: Lasă bățul din mână.

Sahaja Yoghin: Shri Mataji va vorbi aici în fiecare seară. Va vorbi mâine seară despre centrii situați până la nivelul inimii, și poimâine despre următorii centri până la Sahastrara, și mai ales despre chakra Sahastrara. Deci, neclaritățile cu privire la centrii din interiorul nostru...

 

Shri Mataji: Puteți întreba.

Sahaja Yoghin: ...vă vor fi explicate pas cu pas. Deci aveți vreo întrebare acum?

Domn: Aș vrea să știu dacă o vertebră deplasată poate afecta ridicarea lui Kundalini.

Sahaja Yoghin: Dacă o vertebră a coloanei, deplasată, poate afecta ridicarea lui Kundalini.

Shri Mataji: Da, într-o anumită măsură poate, cu siguranță, dar o putem face să revină la normal. Vertebra poate fi îndreptată iar Kundalini se va ridica. Se întâmplă, atâtea lucruri se întâmplă... Dacă, să zicem, sunteți o persoană care a citit prea mult, dacă ați citit multe cărți și mintea vă este plină de ele, trebuie să vă golesc și mintea.

Sahaja Yoghin: De fapt eu sunt de profesie medic și am descoperit că dacă centrul subtil este vindecat, problemele de coloană dispar. Obișnuiam să fac trei-patru ajustări pe săptămână pentru a-mi îndrepta coloana, iar acum nu mai fac nici măcar una. Deci mai întâi corectați aspectul subtil și apoi partea grosieră, devierile coloanei și alte probleme, se vor ameliora. Altcineva?

 

Doamnă: Pot să mai pun o întrebare?

Sahaja Yoghin: Da.

Doamnă: Credeți că poate exista o diferență privind căsătoria, că oamenii se pot căsători pe pământ în sfințenie, că este o reală diferență între căsătoria a două suflete și multe alte așa-zise căsătorii?

Shri Mataji: Da, spune-Mi.

Sahaja Yoghin: Nu sunt sigur că am înțeles. Căsătoriile pe pământ care par să fie în regulă, dar... Ați spus căsătorii între suflete care nu se potrivesc? Poate... Dar este posibil să fie un fel de nepotrivire între două suflete care se căsătoresc. Poate fi o căsătorie considerată perfect normală în sens pământesc, dar în sens divin să fie o unire între două suflete nepotrivite?

 

Shri Mataji: Vedeți, Spiritul din fiecare ființă este perfect. Spiritul tuturor este perfect. Nu există nicio imperfecțiune în El. Dar unii oameni reflectă Spiritul în caracterul lor, mai mult decât o fac alții. Cei din urmă au mai mult întuneric și putem spune că sunt mai înteresați de tot ce există în exterior, puteți spune că sunt materialiști, sau că sunt excesiv de romantici, oricare din aceste tipuri, care merg către exterior. Dar nu contează. Am văzut oameni care au fost căsătoriți și care au spus că nu se potrivesc. Aș spune că nouăzeci la sută din aceste căsătorii sunt reușite. Dar uneori poate fi într-adevăr o diferență enormă între acele două persoane, așa cum ați spus. Este posibil. Dar asta rămâne de văzut. Acum nu vă îngrijorați pentru asta. Dacă există vreo nepotrivire, poate fi corectată. Dacă nu merge, atunci trebuie să încercați totul ca să o faceți să meargă. Vedeți, se spune „Karmanye vadhikaraste”, adică, putem face lucrurile să meargă, le putem rezolva, pe cât posibil. Dar dacă nu merge, uitați. Asta este. Însă îndată ce deveniți suflete realizate vă transformați în persoane atât de plăcute, tolerante, înțelegătoare. De fapt însăși ființa voastră corectează cealaltă persoană. Dar poate că unii sunt într-adevăr cazuri pierdute, încât orice ai încerca, nu-și vor reveni. Deci nu trebuie să vă îngrijorați pentru astfel de lucruri. Vom vedea mai târziu care este situația și cum putem s-o rezolvăm, bine?

 

Doamnă: Ați putea vă rog să explicați mai mult despre procesul Realizării când iese din creștetul capului?

Sahaja Yoghin: Ați putea explica Realizarea Sinelui și în mod special cum se manifestă în palmele noastre și cum iese prin creștetul capului?

Shri Mataji: Pur și simplu iese afară. Vedeți, cum poți explica cum germenele unei semințe iese afară? Este un fapt, este un proces viu, așa cum am spus. Kundalini se ridică, iluminează toți ceilalți centri, trece prin ei și când ajunge aici sus, în acest punct, care este foarte important în ființele umane, pentru că este binecuvântat, sau putem spune guvernat de zeitatea domnului Iisus Christos. El absoarbe aceste două entități numite ego și superego, și astfel se produce deschiderea Sahasrarei iar Kundalini țâșnește pur și simplu și o puteți simți ieșind din capul vostru. Acesta este de fapt botezul. Nu este ceva artificial, ca atunci când torni apă pe capul cuiva spunându-i: „Ești botezat”, iar copilul țipă după un astfel de botez. Deci este o actualizare, un proces viu prin modul în care are loc. Dar în timp ce Kundalini se ridică, se întâmplă multe lucruri, de pildă, chakrele intră în acțiune, încearcă să o susțină pe Kundalini, încearcă să o mențină acolo. Toate acestea se întâmplă. Se întâmplă atunci când Kundalini este trezită, nu înainte. De aceea când cineva vorbește despre Raja Yoga spunând că trebuie să-ți tai limba, să o împingi înapoi, să faci „kechari” și că astfel poți să ridici energia Kundalini, este ceva cu adevărat absurd. Ca o mașină care nu este pornită și miști roțile crezând că mașina va porni. Dar când Kundalini se ridică, limba este cu siguranță puțin trasă în interior, în mod automat. Nici măcar nu simțiți. Este trasă ușor înăuntru și apoi degajată din nou. Dar dacă vă tăiați limba și o împingeți în interior credeți că așa Kundalini se va ridica? Este atât de superficial, atât de artificial. Și de aceea au făcut toate aceste lucruri. Chiar și în ziua de azi Hatha Yoga - sigur, Hatha Yoga este „ashtanga”, nu înseamnă doar să stai în cap, nu este numai asta. Este ashtanga, sunt opt părți. Și chiar și în Hatha Yoga „Ishvara pranidhana”, adică stabilizarea conexiunii cu Divinul, este scopul principal. Deoarece înainte de trezirea energiei Kundalini, dacă începi să faci acele exerciții, poți să-ți faci rău, neștiind unde este problema de fapt. Presupunând că ai o problemă la stomac și faci un exercițiu pentru nas, care este rostul? Vei afecta nasul iar stomacul este deja în stare proastă. Este lipsit de discernământ. Totul este foarte științific, mantrele de asemenea, unde să spui fiecare mantră, ce chakră captează, ce zeitate trebuie trezită. Trebuie să cunoaștem întreaga știință. Și nu este niciun secret în ea, cu toții o puteți cunoaște.

 

Nu este ca atunci când veniți și îmi plătiți trei sute de lire iar Eu vă dau o mantra, iar mantra aceea nu trebuie s-o spuneți nimănui, pentru că nu înseamnă nimic de fapt. Era un domn care a plătit trei sute de lire, și l-am întrebat ce mantră primise. A spus „tinga”. Ei bine, dacă spui asta unui indian, va râde; va înțelege ce înseamnă, înseamnă asta. Vă puteți imagina o asemenea prostie? Și să nu aveți voie să spuneți nimănui, este o mare mafie. Să nu spuneți nimănui, să păstrați tăcerea, pentru că dacă spui cuiva, el va fi expus. Deci nu poți da o mantră, este o altă idee caraghioasă, că dai o mantră cuiva. Sigur, dacă ai o problemă într-un loc anume, cineva îți poate spune: „Pentru moment recită mantra asta pentru a elimina problema”, dar apoi nu continui la nesfârșit. Apoi vei spune mantra de care ai nevoie, nu-i așa? Atât de simplu este. Presupunând că suferiți de o boală, veți lua medicamentul necesar pentru acea boală. Apoi, dacă veți suferi de o altă afecțiune veți lua un alt medicament corespunzător acelei boli. Nu veți continua să luați același medicament, oricare ar fi el. Deci este o cunoaștere foarte științifică, pe care o veți asimila foarte repede. Opt zile sunt suficiente pentru a învăța totul în Sahaja Yoga, odată ce vă primiți Realizarea, care este cel mai important lucru.

 

Doamnă: Scuzați-mă. Consumul de carne poate afecta acest proces?

Shri Mataji: Ce anume?

Sahaja Yoghin: Consumul de carne poate afecta acest proces?

Shri Mataji: Nu, deloc. Dar vedeți, trebuie să înțelegeți ce fel de personalitate aveți. Dacă sunteți orientați spre dreapta, n-ar trebui să mâncați carne, ar trebui să consumați ceva mai ușor, ați putea fi vegetarieni. Dar dacă sunteți persoane orientate spre stânga, atunci ar trebui să mâncați carne. Vedeți, aș spune că în general, australienii n-ar trebui să mănânce atât de multă carne. Ei mănâncă prea multă carne. Ar trebui să consume mai multe legume. Dar indienii ar trebui să mănânce carne, altfel vor deveni lipsiți de curaj. Deci, depinde ce fel de personalitate aveți. Nu știu de unde a venit ideea că vegetarian fiind ajungi mai repede la Dumnezeu. În India populația este preponderent vegetariană din cauza sărăciei.

Doamnă: Nu, nu vorbeam despre asta de fapt, despre a ajunge la Dumnezeu, pentru că...

 

Shri Mataji: Da, dar nu este important pentru toată lumea. Vreau să spun că trebuie să înțelegem, trebuie să avem discernământ, trebuie să înțelegem cine și de ce anume are nevoie. Nu este nevoie ca toți să devină vegetarieni, și nu toți trebuie să devină non-vegetarieni. Este în funcție de „prakriti”, adică de natura unei persoane. Trebuie să aflați natura acelei persoane. Dacă, să presupunem, suferă de hipertensiune arterială și alte asemenea lucruri, va trebui să mănânce o hrană care să-i contrabalanseze problema, conducându-l spre partea opusă, însemnând că ar trebui să nu mai consume carne. În regulă? Deci pentru a se echilibra.

Întreaga teorie a nutriției trebuie înțeleasă mai întâi prin cunoașterea propriei ființe, ce tip de personalitate ai, pentru a suplini tot ce îți lipsește. Deci nu poți spune – așa cum merg oamenii la doctor și li se indică: „Renunță la zahăr”, în general. Este absurd. Zahărul este foarte important pentru ficat. Dacă nu consumați zahăr, nu știu ce se va întâmpla cu voi, veți deveni ca niște bețe, absolut ca niște bețe. Oamenii orientați către dreapta, dacă nu consumă deloc zahăr, nu știu ce li se va întâmpla. Vor deveni foarte irascibili, nervoși, absolut ca niște bețe. Vă vor lovi ca o bâtă, să știți. Deci o afirmație generală ca aceasta este foarte periculoasă: să renunți complet. Dar ce este științific în asta? Carbohidrații sunt foarte importanți pentru corp, mai ales dacă obișnuiești să gândești prea mult, dacă ești o persoană orientată către viitor, dacă ești pe dreapta, este absolut esențial să ai suficienți carbohidrați.

Am tratat atât de mulți bolnavi de ficat cu ajutorul zahărului. De aceea, acest gen de afirmație generală – îmi pare rău aș spune că doctorii nu ar trebui să se simtă răniți – este o afirmație foarte generală pe care o fac medicii, fără îndoială. Fără să încerci să înțelegi mai multe este foarte ușor să spui: „Cu toții trebuie să renunțați la zahăr”. De ce? Bunicii noștri mâncau zahăr și erau mai sănătoși decât noi. În ziua de azi suntem cu toții bolnavi, într-un fel sau altul. Dacă fizic suntem bine, suferim mental. Dacă avem probleme mentale, credem că suntem în regulă din punct de vedere fizic. Avem o satisfacție. Însă Eu cred că ambele probleme sunt la fel. Deci ar trebui să avem discernământ în tot ceea ce facem. Nu poate fi un moft, nu poate fi un „ism”, nu poate fi o regulă strictă. Totul este pentru voi. Dumnezeu a făcut totul pentru voi. Trebuie să înțelegeți ce să mâncați, ce vi se potrivește. Trebuie să aflați pentru fiecare persoană în parte, ce fel de personalitate are. În Sahaja Yoga mulți devin vegetarieni, și mulți trebuie să înceapă să mănânce carne. Prin asta și-au îmbunătățit foarte mult sănătatea. El suferea de hipertensiune arterială și multe altele. A scăpat de ele pur și simplu. Și mănâncă foarte puțină carne, cred.

 

Doamnă: Credeți că în ziua de azi sunt mult mai mulți oameni bolnavi, decât cu cincizeci de ani în urmă?

Sahaja Yoghin: Credeți că în ziua de azi sunt mult mai mulți oameni bolnavi, în general, decât erau acum cincizeci de ani?

Shri Mataji: Fără îndoială.

Doamnă: De ce?

Shri Mataji: Pentru că a venit timpul să înțelegem. Este timpul, v-ați născut pentru asta. Mulți copii sunt născuți realizați acum, atât de mulți copii. Avem în ashram nouă copii, foarte frumoși, toți sunt născuți realizați, realizați cu adevărat. Te poți înțelege cu ei mai bine decât ai putea să o faci chiar și cu o persoană foarte educată. Când le vorbesc simt că sunt în completă conexiune cu ei. Deci acesta este timpul, timpul Învierii, acesta este timpul Judecății de Apoi, și de aceea atât de mulți s-au născut pentru judecata lor, înțelegeți?

 

Doamnă: Nu, nu am întrebat despre căutare. Am întrebat despre pierderea stării de sănătate, „malaj”.

Sahaja Yoghin: Despre afecțiunile fizice. Întreabă dacă sunt mai mulți oameni bolnavi în ziua de azi decât în urmă cu cincizeci de ani. Dar este evident. Cred că știința medicală și statisticile au demonstrat asta, deci nu cred că mai există vreo îndoială.

Shri Mataji: Dar ce spune de partea fizică?

SahajaYoghin: Vrei să știi de ce? Vrea să știe de ce.

Shri Mataji: Deoarece crezi că sunt bolnavi fizic, nu-i așa? Asta este concluzia ta, dar nu. Ei bine, sunt bolnavi la nivel fizic pentru că și-au pierdut rădăcinile. Au mers către extreme și dezechilibre. Nu putem merge în dezechilibru, înțelegeți? Religia este pentru a te menține în echilibru. Există zece religii în ființa umană, ca zece valențe. Așa cum carbonul are patru valențe, noi avem zece valențe despre care toți maeștrii primordiali, care au venit pe acest pământ, au vorbit. Spre exemplu Lao Tze, Socrate, sau Abraham, Moise și mulți alții de asemenea în India. Au venit și ne-au spus că trebuie să ne păstrăm echilibrul, echilibrul în viață, să ne păstrăm pe centru, pentru a evolua. Dacă nu ești echilibrat, nu poți evolua. Dar oamenii au mers la extreme. Sunt împătimiți. Orice le spui... dacă le spui că, „Uite, acum nu ești prea bine, așa că fă cutare lucru”, vor exagera făcând acel lucru atât de mult. Întotdeauna vor merge către extreme în orice fac. Deci așa apar problemele. Dar nu contează. În plus, suntem bolnavi pentru că de fapt căutăm, fiind nesatisfăcuți. Ne simțim nefericiți, nu putem dormi, nu știm de ce trăim. Este exact invers. Nu căutăm pentru că suntem bolnavi, dar suntem bolnavi din cauza căutării.

 

Domn: De ce este Kundalini identificată cu o formă feminină?

Shri Mataji: Ce spune?

Sahaja Yoghin: De ce este Kundalini identificată cu o formă feminină?

Shri Mataji: Pentru că este Puterea lui Dumnezeu, și Dumnezeu este considerat a fi de natură masculină. Iar Kundalini este considerată o Mamă. El este Tatăl, iar Duhul Sfânt este Mama. Ea este Duhul Sfânt. Deci El fiind Tatăl, trebuie să aibă un aspect feminin alături. De aceea o numim Mama. Și n-ar trebui să vă simțiți prost din această cauză, bărbații n-ar trebui să se supere, deoarece cu toții ați avut o mamă. Nu ați fi putut veni pe pământ fără o mamă. Nu aveți ce face, asta este legea naturii. Trebuie să acceptați acest fapt. Mama este un lucru sigur, nu-i așa? Da, vă rog.

 

Sahaja Yoghin: Mai întâi dânsul, apoi dvs.

Domn: Dumneavoastră aveți vreun guru? Și în ce fel v-ați obținut Realizarea?

Sahaja Yoghin: Aveți un guru și la ce nivel v-ați primit Realizarea Sinelui?

Shri Mataji: Nu am un guru și nici nu doresc ca voi să aveți unul. Mai bine deveniți propriii voștri guru. În al doilea rând, Eu M-am născut așa, nu am primit Realizarea sau altceva. Realizarea în stil uman, aș spune că am dobândit-o când am înțeles care este problema ființelor umane. Am lucrat pe toate permutările și combinațiile ființelor umane pentru că am vrut să am un mijloc de a da Realizarea în masă, prin care să o pot da la mii de oameni odată. Pentru că orice descoperire care nu este adusă la acest nivel este absolut în detrimentul evoluției.

Spre exemplu, vedeți, Iisus a fost răstignit. De ce? Pentru că a fost singur. În afară de Mama Lui, nimeni nu a știut cine era. La acea vreme, El n-a putut face așa ceva, pentru că voi toți nu existați pe atunci. Și în același timp știți cum au suferit toți sfinții, toți profeții, pentru că nu au putut crea o înțelegere colectivă a lucrurilor. Deci la un moment dat trebuie ca acel lucru să devină colectiv. Pe copacul vieții sunt doar trei sau patru flori la început. Dar când crește, când vine timpul înfloririi, atunci apar atâtea flori, și ele devin fructe. Deci am văzut doar că este timpul să fac această muncă. Așa că puteți numi realizarea Mea umană, atunci când am înțeles ființele umane. Desigur și acum sunt șocată de felul în care se comportă, adică nu pot să înțeleg... Dar cred că acum le înțeleg.

 

Sahaja Yoghin: Dacă nu înțelegeți acest răspuns, nu vă gândiți prea mult.

Shri Mataji: Mai este un domn care a pus o întrebare.

Sahaja Yoghin: Shri Mataji trebuie să fie o persoană specială, dar cel mai bine este să descoperiți singuri.

Shri Mataji: Nu vă îngrijorați pentru Mine, îngrijorați-vă pentru voi. Trebuie să fiu cineva, în regulă. Chiar dacă nu sunt, nu contează. Dacă puteți primi Realizarea, de ce să nu o aveți? Cine? Domnul de acolo. Da, vă rog.

 

Domn: Sesiunea de azi, mâine, poimâine, va cuprinde întregul corp subtil sau asta este tot ce ni se va spune?

Sahaja Yoghin: Nu, în seara aceasta Mama ne ține doar lecția introductivă. Mâine seară și în seara următoare Shri Mataji ne va prezenta complet corpul subtil.

Shri Mataji: Bine.

Sahaja Yoghin: Întregul sistem.

Shri Mataji: Dar să nu veniți târziu mâine.

Doamnă: Ce facem dacă nu putem veni în toate cele trei zile?

Shri Mataji: Ce spune?

Sahaja Yoghin: Dacă nu puteți veni în toate zilele și doriți să vă stabilizați, veți putea vedea înregistrarea.

Shri Mataji: Dar de ce vă îngrijorați? Rămâneți în prezent. De ce să fim în viitor? Veți primi Realizarea. De ce să n-o primiți? Ce vă face să vă temeți că nu o veți primi, că o veți pierde? Avem Sahaja Yoghini aici. Din fericire avem un ashram, un loc frumos; o să vă placă. Puteți merge acolo, și ei vă vor da totul.

 

Doamnă: Pot să vă pun și eu o întrebare?

Sahaja Yoghin: Da.

Doamnă: Care este primul pas către Realizarea Sinelui?

Sahaja Yoghin: Care este primul pas către Realizarea Sinelui?

Shri Mataji: Nu există primul, al doilea. Nu este un curs, înțelegeți. Kundalini înseamnă o trezire care are loc în noi, care este asemeni unui proces viu. Înțelegeți? Deci Kundalini se ridică și iese pe aici. Unii o simt pe Kundalini pulsând acolo jos. Alții o simt în stomac. Unii o simt aici. Alții aici. Dar cei mai mulți o simt doar aici, ieșind ca o briză răcoroasă. Deci nu poți spune care este primul pas. Depinde cum se ridică. Deci nu toată lumea simte la fel, de aceea nu pot spune că acesta este primul nivel. În regulă?

 

Sigur că mai întâi simțiți conștiința fără gânduri. În primul rând ar trebui să deveniți conștienți fără gânduri, când Kundalini traversează acest centru. Când iese prin fontanelă, începeți să simțiți briza răcoroasă aici, începeți să simțiți briza răcoroasă în palmele voastre, și începeți să simțiți briza răcoroasă împrejur. Acesta este al doilea nivel la care puteți ajunge. Dar unii oameni sunt atât de măreți încât ating conștiința lipsită de îndoială, ating acel stadiu numit Nirvikalpa. Unii dintre ei sunt pur și simplu acolo. Sunt atât de frumos construiți încât devin astfel. Nu mai există întrebări în mintea lor. Și devin atât de puternici. Uneori sunt uimită cât de stabili devin, înțelegându-se pe ei înșiși – am întâlnit câteva persoane foarte înalte spiritual  –  și încep pur și simplu să emită vibrații, încep să dea Realizarea, încep să vindece oamenii. O pot face. Deci nu vă condamnați pe voi înșivă în nici un fel. Aceasta este prima condiție în Sahaja Yoga. Putem trece acum la Realizarea Sinelui? Cei care stau prea în spate, ar fi bine să vină alături de ceilalți. Da, veniți pe cât posibil mai aproape.

 

Sahaja Yoghin: Dacă vă scoateți pantofii, asta vă va ajuta...

Shri Mataji: Da, este mult mai bine, pentru că Mama Pământ vă ajută. Mai bine să vă scoateți pantofii. Vă va ajuta. Dacă unii vor să stea pe pământ, este în regulă. Dar nu stați prea departe pentru că este mai bine să fim lângă ei pentru a-i ajuta. În regulă? Sunt scaune aici, da?

 

Sahaja Yoghin: Sunt o mulțime acolo.

Shri Mataji: Bine.

SahajaYoghin: Sunt multe scaune aici.

Shri Mataji: Copiii pot veni aici, veniți, veniți și stați aici. Este mult spațiu pentru copii. Copiii sunt cei mai buni. Sunt foarte fericită să-i văd aici. În regulă, veniți, stați jos, stați jos. Vă rog veniți. Uitați-vă ce încredere au. Stați jos. Oh, minunat!

Sahaja Yoghin: Numai scoateți-vă pantofii.

 

Shri Mataji: Doar să vă scoateți pantofii, bine? Oameni extraordinari. Și voi, și voi. Da, te rog, scoate-i și lui pantofii. Ajută-l. Vezi, uită-te la el, cât de atent este. Așa cum v-am spus sunt atât de mulți copii realizați. Și trebuie să-i înțelegem. În regulă. Acum trebuie doar să puneți mâinile către Mine astfel. Simplu. Puneți ambele picioare pe pământ. Atingeți cu picioarele Mama Pământ. Și fiți relaxați. Nu trebuie să aveți ceva care să vă strângă. Dacă aveți ceva prea strâns în talie sau la gât, slăbiți-l puțin. Nu încordați prea mult corpul, nu dați capul prea pe spate sau prea în față, fiți relaxați și stați drept. Puneți mâinile spre Mine în acest fel. Și cum am spus, prima condiție este să spuneți: „Mamă, nu sunt vinovat”, de cel puțin șaisprezece ori. Este o pedeapsă pentru cei care se simt vinovați. Înainte de a începe, haideți să ne spunem că nu suntem vinovați, pentru că vă vorbesc despre Dumnezeu Atotputernic. El este sursa întregii bucurii, este oceanul de iubire, este oceanul de iertare, este oceanul de compasiune. Și ce greșeli putem comite? Deci nu începeți cu un sentiment de vinovăție. Sunteți cu toții oamenii lui Dumnezeu, și trebuie să vă primiți Realizarea.

Deci spuneți-vă, cu ochii închiși, în inima voastră: „Mamă, nu sunt vinovat”, de șaisprezece ori, pentru că aici sunt șaisprezece petale, și acest centru se blochează dacă vă simțiți vinovați. Vă rog închideți ochii și nu-i deschideți până când nu vă spun. Acum închideți ochii. Simțiți briza răcoroasă în mâini? Copiii? Da, asta este. Copiii deja o simt, toți sunt născuți realizați. Imaginați-vă. Priviți-i. Ar fi trebuit să vă aduceți și voi copiii; sunt atât de drăguți. Simțiți? Bine. Sunteți cu toții suflete realizate, de aceea ați venit aici. Acum, mâna stângă, așa cum am spus, este puterea dorinței, așa că puneți-o către Mine, partea stângă. Asta înseamnă că trebuie să vă doriți Realizarea. Țineți-o confortabil în poală. În regulă. Mâna dreaptă reprezintă puterea acțiunii. Deci trebuie să folosim mâna dreaptă, sugerând simbolic dorința noastră pusă în acțiune. Mai întâi puneți mâna dreaptă, nu deschideți ochii, vă rog nu deschideți ochii orice ar fi, este important. Pentru că dacă deschideți ochii, Kundalini nu se va ridica deasupra chakrei Agnya. Acum așezați mâna dreaptă pe inimă. Nu vă îngrijorați de nimic, că o veți obține sau nu, doar puneți mâna acolo. Stați drept, nu stați gârboviți. Puneți-vă mâna pe inimă. Și acum spuneți în inima voastră: „Mamă, sunt eu Spiritul?” Puneți această întrebare. Pentru că Spiritul se află în inima voastră. Puneți întrebarea: „Mamă, sunt eu Spiritul?” De trei ori.

 

Sahaja Yoghin: Este răcoare.

Shri Mataji: Acum coborâți mâna dreaptă pe stomac, în partea stângă. Acesta este principiul vostru de guru, principiul de maestru, care trebuie să fie trezit. Deci spuneți de zece ori: „Mamă, eu sunt propriul meu guru, sunt propriul meu maestru”. Asumați-vi-l; este acolo. Trebuie doar s-o spuneți în fața Mea: „Sunt propriul meu stăpân”. Dacă ați fost la alți guru sau altceva, totul va fi neutralizat. Spuneți doar: „Mamă, sunt propriul meu stăpân”. Pentru că acești guru distrug de fapt Spiritul, acest principiu din interiorul vostru. Vă rog, spuneți asta de zece ori. Acum ridicați mâna dreaptă din nou pe inimă. Și acum, cu deplină încredere în voi înșivă, pentru că așa cum știți, sunteți templul lui Dumnezeu, spuneți: „Mamă, eu sunt Spiritul”. Spuneți de douăsprezece ori: „Mamă, eu sunt Spiritul”.

Shri Mataji: Este la Vid. Pune-ți mâna. În regulă. Poți pune o flacără în spatele Meu ( N.T.- Shri Mataji se adresează Sahaja Yoghinului de langă Ea).

Shri Mataji: Acum ridicați aceeași mână, mai sus, pe frunte. Am sărit peste un centru, unde trebuie să spuneți: „Mamă, eu nu sunt vinovat”, pentru că Spiritul nu poate fi vinovat. Este fără păcat. Dar aici, în acest punct trebuie să spuneți: „Mamă, eu iert pe toată lumea”. Unii spun că: „Mamă, este dificil să ierți”. Dar este un mit că nu puteți ierta. Este absolut un mit. Nu faceți nimic persoanei care v-a rănit, sau persoanelor care v-au rănit. Vă răniți doar pe voi înșivă. Deci puneți-vă mâna pe frunte, țineți-o strâns și spuneți: „Mamă, iert pe toată lumea”. Cuprindeți fruntea, apăsați puțin din ambele părți. Cuprindeți bine fruntea și presați. Strângeți-o către centru astfel încât extremele să dispară în centru.

Acum puneți această mână pe cap, pe zona fontanelei, unde ați avut un os foarte moale în copilărie. Încercați să-l presați cu palma. Încercați să-l presați cu palma. Este încă foarte încărcat. În acest punct nu vă pot încălca libertatea. Deci trebuie să spuneți: „Mamă, doresc Realizarea, Te rog, dă-mi Realizarea”. Trebuie s-o cereți, altfel nu pot s-o forțez în interiorul vostru. Spuneți-o de șapte ori vă rog.

 

Sahaja Yoghin: E acolo. Încă simt Vidul.

Shri Mataji: Vidul și Agnya.

Shri Mataji: Acum ridicați aceeași mână, câteva momente deasupra capului, și vedeți dacă simțiți o briză răcoroasă. Mișcați-o în față și în spate. Vedeți dacă simțiți o briză răcoroasă. Bine? În regulă. Puteți verifica cu cealaltă mână. Nu deschideți ochii, schimbați mâna. Vedeți și cu mâna cealaltă. Puneți mâna dreaptă spre Mine, și mâna stângă deasupra capului, și vedeți dacă simțiți o briză răcoroasă. Mai întâi o simțiți în creștetul capului, și apoi aici, în palmele voastre. (N.T. Shri Mataji suflă în microfon). Puteți schimba oricând mâinile și să verificați. O dată cu o mână, apoi cu cealaltă. Dar nu deschideți ochii. Puneți cealaltă mână spre Mine.

Sahaja Yoghin: E foarte răcoroasă.

 

(N.T. Shri Mataji suflă în continuare în microfon)

Shri Mataji:  Acum, dacă ați simțit deasupra capului încercați să puneți mâinile spre Mine, și vedeți dacă o simțiți și în palme. Mai în față. Țineți mâna prea în spate, verificați mai în față. S-ar putea să o simțiți și în palme, încercați. Puteți ridica mâinile în sus, așa. Puteți deschide ochii și ridica mâinile în acest fel. Și puneți o întrebare: „Este aceasta puterea lui Dumnezeu?” „Este aceasta puterea Duhului Sfânt?” „Este aceasta briza răcoroasă a Duhului Sfânt?” Întrebați asta. Simțiți? Se întâmplă ceva în degete. Vă veți simți foarte relaxați, înainte de toate. Extrem de relaxați. În regulă? Acum vedeți dacă simțiți. În palmele voastre. Verificați în palme. Coborâți-le. În regulă? Este acolo? Încă nu? Câți dintre voi simțiți briza răcoroasă deasupra capului? Vă rog, ridicați mâinile. Este bine? Și în mâini? Numai în mâini. Bine, va funcționa.

Acum țineți ochii deschiși. Vă voi spune un alt mod în care vă puteți ridica energia Kundalini. Urmăriți-Mă și faceți același lucru. Puneți mâna stângă către Kundalini, rămânând așezați. Să vedem. Stați mai drepți, bine? Apoi, mâna dreaptă trebuie rotită astfel, în față, jos, în spate, sus. Mișcați mâna dreaptă astfel. Începeți s-o mișcați. Acum ridicați-o mai sus, deasupra capului, cât mai sus, învârtiți-o și faceți un nod deasupra. Încercați din nou, vă rog. Puneți mâna în față, așa, cu dreapta începeți să faceți mișcarea în acest fel, în sens orar. Începeți. Faceți mișcarea corect, este foarte important. O mână trebuie să se miște constant. Acum înfășurați din nou și încă un nod. Există trei puteri, deci pentru a treia putere facem trei noduri, fără să coborâm mâinile. Din nou. Acum ridicați-o. Legați o dată, nu coborâți mâinile. Din nou, înfășurați, un nod, altul. Strângeți bine. Acum verificați dacă simțiți briza răcoroasă. Simțiți? Puteți deschide ochii.

Cred că sunt mulți care simt briza răcoroasă deasupra capului. Uneori este atât de sus, alții o simt mai jos. O puteți simți mai sus, mai jos, oriunde. Verificați. Dacă nu o simțiți, trebuie să spuneți: „Mamă, Te rog dă-mi Realizarea”, atât. Trebuie doar să cereți asta, din toată inima. E acolo. În regulă? Bine. Cereți doar. Trebuie doar să o cereți, pentru că este dreptul vostru să o aveți. În regulă? Toți copiii au obținut-o. Minunat. Dumnezeu să vă binecuvânteze!

Voi fi aici mâine din nou, și vă voi spune despre dezechilibrele noastre, cum le generăm, și cum scăpăm de ele. În două programe sper să pot acoperi multe aspecte. Dar așa cum știți, cunoașterea este ca un ocean, și nu știu câte programe am ținut până acum. Mii. Și foarte multe sunt înregistrate și le puteți asculta; sunt despre diferitele dimensiuni ale spiritualității, despre Spirit, ce este El, cum se manifestă, ce este Creația, totul este acolo. Puteți veni la ashramul nostru, care este un loc foarte frumos, și le puteți asculta, le puteți împrumuta și vă puteți bucura de ele. Mâine sper să vă văd din nou, și poimâine, așa că voi putea să stabilizez această Realizare în voi. V-aș ruga să aduceți niște sare, zahăr și apă, mâine, pe care să le pot vibra pentru voi, și pe care ar fi bine să le consumați. Nu este nevoie de o cantitate mare ci una mică, pentru a fi vibrate. Vă mulțumesc foarte mult.

 

SahajaYoghin: Cred că în seara asta O vom lăsa pe Mama să meargă acasă. A avut o zi lungă. Și nu pierdeți șansa de a O întâlni mâine seară...

 

Shri Mataji: Vă voi întâlni pe fiecare în parte mâine, pentru că astăzi tot programul a fost fixat, televiziune, radio, una, alta. Am alergat peste tot, înțelegeți. Și am venit dimineață cu avionul și știți cum este. Deci dacă Mă puteți scuza în seara aceasta. Mâine voi fi cu siguranță aici pentru mai mult timp, și vă voi întâlni pe toți individual. De asemenea, dacă aveți întrebări, este mai bine să le notați și să le aduceți cu voi. Alt lucru pe care vi-l sugerez, este să luați cărți, dacă există.

 

Sahaja Yoghin: Da.

 

Shri Mataji: Însă nu le citiți în noaptea asta, pentru că din nou mintea voastră va fi plină. Dar puteți lua fotografia, și puteți întinde mâinile către fotografie cu o lumânare în fața ei. Deoarece fotografia are vibrații. Are același coeficient, dă vibrații. Din fericire, este foarte bine. Deci dacă puneți mâna stângă spre fotografie, cu o flacără în față, veți începe să simțiți treptat briza răcoroasă. Mâna dreaptă așa, în afară, asemeni unei conexiuni. Tot ce este rău acolo, iese afară prin această mână. Apoi puneți mâna dreaptă către fotografie, și stânga în afară. Dacă faceți asta înainte de culcare, puteți lua un lighean cu apă, în care puneți niște sare și țineți picioarele în el, pentru că apa vă absoarbe problemele. Este interesant să folosim toate cele cinci elemente. Folosim lumina, putem folosi apa, orice element poate fi folosit pentru a ne reda echilibrul. Sper că veți lua fotografia, și veți face ce trebuie astă seară. Și nu discutați, nu vorbiți despre asta, deoarece nu puteți înțelege cu mintea aceasta limitată. Ați intrat într-un spațiu nelimitat. Vă mulțumesc foarte mult. Dumnezeu să vă binecuvânteze!

 

Sahaja Yoghin: Înainte de a pleca, pentru cei care ar vrea să continue, suntem foarte fericiți să vă anunțăm unde ne întâlnim săptămânal, astfel încât să puteți învăța despre Kundalini, despre chakre și vă puteți dezvolta Realizarea. Așa că dați persoanei din spate adresa și numărul de telefon.

 

Shri Mataji: De ce nu le dați adresa acum? Nu e nicio problemă.

Sahaja Yoghin: Nu, cu siguranță.

Shri Mataji: E bine să notați numărul de telefon. Scrieți-vă și numele, dar și...

Sahaja Yoghin: Ashramul, centrul nostru este pe Burke Road Kew 1267.

Shri Mataji: Din nou.

 

Sahaja Yoghin: Burke Road Kew 1267. Este foarte ușor de ajuns. Sunt două tramvaie care opresc foarte aproape de ashram. Oricum, adresa este scrisă sau imprimată la baza unei foi care este inclusă în broșura pe care o avem în spatele sălii. Numărul de telefon este și el acolo. Este 801696. Sunteți bineveniți să treceți să ne vedeți. Duminică plănuim să avem un workshop unde sunteți bineveniți să petreceți un timp cu Mama, iar Ea va putea să vă vorbească mai îndeaproape și să vă arate în mod practic cum Sahaja Yoga, cum această trezire a lui Kundalini lucrează în interiorul vostru. Când Mama a spus: „Aduceți sare, zahăr și apă”, s-a referit doar la o cantitate mică din fiecare, pentru că pot acționa asupra corpului nostru subtil, deoarece dețin unele esențe pe care le avem în interior. Doar o cantitate mică, într-un pachet deschis, pentru că vor fi ușor de vibrat.

Shri Mataji: O pungă de plastic sau altceva.

Sahaja Yoghin: Luați adresele atunci. Oh, da. Și doar pentru binele vostru, mai mult ca orice... Se întâmplă de multe ori... Este foarte greu de înțeles ce s-a întâmplat în această seară. Ați venit, vi s-a dat Realizarea, și este cu mult peste înțelegerea voastră ce s-a petrecut. Este foarte ușor să pleci și să gândești: „Oh, nu, nu. Mi-au spus povești. Nu este posibil să fie adevărat”. Este adevărat, credeți-ne! Vă putem ajuta să descoperiți și să stabilizați Realizarea în interiorul vostru și doar pentru a vă ajuta, dacă ne puteți da numele și adresa – sigur că nu vă forțăm să faceți asta – dar dacă vreți s-o faceți, putem ține legătura și vă putem ajuta să vă stabilizați mai departe.

Shri Mataji: O primiți instantaneu. Vreau să spun că trebuie să știți că poate dura ceva timp. Sigur funcționează instantaneu, dar dacă este ceva rău în interior atunci are nevoie de timp. Deci acordați-vă mai mult timp, aveți răbdare cu voi înșivă, așa cum am și Eu cu voi. Trebuie să aveți răbdare cu voi înșivă și să încercați să înțelegeți că asta trebuie să funcționeze. Este foarte important. Dacă nu a funcționat încă, va trebui să o facem să funcționeze.

Dumnezeu să vă binecuvânteze!

 

H.H. Shri Mataji Nirmala Devi

 