„Szív, Vishuddhi, Agnya, Sahastrara – A tudássá válni”, Nyilvános program, Derby, Anglia, 1982. július 11.

Örülök, hogy Dr. Warren el tudta magyarázni nektek mindazokat a csakrákat, amiket tegnap ismertettem, hiszen egyetlen rövid előadás alatt nem lehet ennyi mindent átvenni. Ha megkapjátok az önmegvalósulást és jól fejlődtök, azután meghallgathatjátok a kazettáimat, ezek már százával léteznek, akkor megértitek, hogy a tudás olyan hatalmas, mint az óceán. Ahogyan azt már tegnap mondtam, ha megvilágosodtok, akkor a tudássá váltok. Ez egy nagyon zavaró kijelentés, és az emberek nem értik, mit jelent „tudássá válni”.

Nemrégiben egy úr eljött hozzám és azt mondta, hogy „Az én gurum már megadta nekem a tudást.” Azt kérdeztem: „Hogyan?” „Mert azt mondta, hogy megadta nekem a tudást”.  Azt kérdeztem, „De mégis mit jelent az a tudás? Miért hiszed, hogy megadta neked a tudást?” Azt mondta, hogy „Nem, Anyám, ő megérintette a homlokomat és fényt láttam.” Azt válaszoltam, hogy „Még mindig nem értem, hiszen fényt más módon is láthatsz. Hogyan lehet, hogy megkaptad a tudást?” Ekkor elgondolkodott rajta. Azt kérdezte: „Minek kell történnie, ha megkapom a tudást?”

Azt válaszoltam neki: „Látod, itt ül melletted ez a másik ember, ő egy Sahaja jógi. Tudja, hogy mi a Kundalini, azt is tudja, hogyan lehet felemelni a Kundalinidet. Tudja, hogy mik a te problémáid, melyik csakrádban van akadály. Azt is tudja, hogy mik az ő saját problémái.”

Azután azt kérdezte: „Honnan tudja?”

Azt válaszoltam: „Mert ő maga a tudássá vált.” Mint ahogyan azt már tegnap mondtam, a központi idegrendszereteken keresztül képesek lesztek érezni másokat, és azt a magatokat, ami bennetek van.

Most például vegyünk valakit, aki őrült. Amikor elkezd megőrülni, ő maga nem érzékeli. Nincs tisztában vele, hogy már megszállott lett, megőrült és kezelésre szorul, semmit sem érzékel ebből. Fokozatosan megőrült és már az őrültek házában van. Vagy másvalaki, aki rákos, nem tudja, hogy kifejlődött benne a rák, egészen addig, amikor már azt mondják neki: „Már csak 15 nap van hátra az életedből.”

Ez így van fizikai szinten és mentális szinten. Egy egoista ember nem tudja, hogy ő egoista, hogy elnyom másokat és mások az ő szerves részei. Ahogyan például Hitler sem tudta, hogy ő maga milyen szörnyen ördögi és a pokolra fog jutni, és azok, akik akkor Hitler közelében voltak nem tudták, hogy egy ördög élt és növekedett abban a társadalomban, azt, hogy egy ördög jön majd el. Senki nem látott előre mindent, azt sem, hogy 11 év után úgy tért vissza, mint egy szörnyű, pusztító, ördögi erő. Ha elolvasod azokat a könyveket, amiket a hatalomra kerülése előtt írtak, akkor láthatod, hogy ténylegesen támogatták őt. Mert azt mondták, hogy „Dekadensekké váltunk, a társadalmunk dekadens. Szükségünk van egy olyan emberre, aki a mértékletességhez vezet, aki egy kis fegyelmet tanít nekünk; Szükségünk van fegyelemre, fegyelmezetteknek kell lennünk,” és az emberek kedvelték őt, még a fiatal egyetemisták is szerették. amikor meglátogatta az egyetemeket, akkor elbűvölte őket azzal, hogy „Fegyelmezettnek, önmegtartóztatónak kell lennünk, ne együk meg ezt, vagy azt az ételt, nagyon mértékletessé kell válnunk.” A fiatalok nagyra értékelték ezt. Nem látták tisztán, hogy ez az ember egy ördög volt, vagy sem.

A tudás azt jelenti, hogy látjátok a magatok és mások finom, legbelső lényegét. A legbelső lényetek és mások legbelső lénye a csakrákban lakozik. Ezek a csakrák bennünk vannak és a csakrák azok, amelyek gondoskodnak a szükségleteinkről egy vészhelyzet esetén. Például, ha nagyon gyorsan kell futnunk, akkor tudunk nagyon gyorsan futni. A szívünk erősen kezd verni, a szimpatikus idegrendszer akcióba lendül, azután ezek a csakrák állítják majd vissza a normál állapotba, azzal, hogy megfelelő energiát adnak annak a résznek, amelyet túlhasználtunk. Ők állítják vissza a normál állapotot. A bal oldalon és a jobb oldalon a szimpatikus idegrendszernek két kiáramlása van. Ha ez a kiáramlás túl erős a csakrákon, akkor a csakrák szétválnak. Minden csakrában egy istenség lakozik, ha ez az istenség elalszik, elválasztódunk az egésztől, mert ily módon kapcsolódunk az egészhez. Tegyük fel, hogy ez a gerincoszlop, ez ilyen, és ha megtörik, akkor elszakadtok az egésztől, a kontroll elvész. Amikor a kontroll elvész, akkor egyedül, önállóan kezdesz működni. Amikor egy sejt önállósul, akkor rosszindulatúvá válik. Elveszíti azt a kapcsolatot az egésszel, amely az egyensúlyt adja, az arányérzéket és az együttműködést, hogy mennyit kell növekedni. Így jön létre a rák.

A társadalomban is manapság, mivel a társadalom ego-orientált, egyre csak azt mondogatjuk, hogy „Mi a gond? Mi a gond ezzel? Mi a gond azzal?” Mint ahogyan ma ezt Warren elmondta, a dharma bennünk lakozik. Tíz dharma, tíz fenntartó erő van bennünk, a Tízparancsolat, amiknek engedelmeskednünk kell. Miért? Mert ha nem tartjuk be a Tízparancsolatot, akkor felbomlik az egyensúly bennünk. Ha létrejön az egyensúlyhiány, akkor keletkezhetnek az olyan problémák, amelyek az egyensúlyhiányból erednek. Ez az oka, amiért nem tudják a rákot gyógyítani, mert nem tudják visszaállítani a sejtek normál állapotát. A legtöbb, amit tenni tudnak, hogy eltávolítják a testből azokat a sejteket, amelyek megtámadták a többi sejtet és azokat is ego-orientálttá változtatták, de nem tudják újra normális állapotba hozni a sejteket. Csak a vibrációkon keresztül tudjátok ezt megtenni, amikor megvibráljátok ezeket a központokat, akkor ezek erőre kapnak, kiterjesztik az aurájukat, és az a kör, ami eddig csak kicsi volt megnövekszik, magába olvasztja mindkét oldalt, újra összeköti őket, az istenségek felébrednek, a sejt újra elkezd utasítást kapni az egésztől.

Ez egy nagyon egyszerű elv, nagyon finom elv, de egy ember honnan fogja tudni, hogy rákos-e vagy nem? Mert sehogyan sem tudhatja. De amikor a tudássá válsz, és elkezded kifejleszteni az érzékelést az ujjaidban, amelyek maguk a kódfejtő szavak, a kódfejtő nyelv, mely megmondja, hogy melyik központban van akadály és hogyan kell azt meggyógyítani. Ekkor azonnal készenlétben vagy, mert tudod, hogy mi történik.

Azok az emberek, akiknek mentális problémájuk van, nem tudják, hogy mentális problémájuk van. Vannak, akik egyáltalán nincsenek tudatában, aztán felfogják, hogy mentális problémájuk van. Egy pszichiáter eljött hozzám, pont ma volt velem, ő egy Sahaja jógi, és kezelt egy mentálisan sérült embert. Ő egy pszichiáter. A jelenlétemben mindig remegni kezd ez az ujja. Ez az ujj (bal gyűrűs ujj) és ez a hüvelykujj (bal). Ha ez ég, és ez remeg, akkor azt jelenti, hogy megszállottság dolgozik benned, ez ilyen egyszerű. Most ez az ember ki tudja ezt tisztítani, mert egy Sahaja jóginak alig telik két percbe ezt kitisztítani. De azt az embert, aki megszállott, őt is ki lehet tisztítani, mert ha tudod, hogy melyik központot érinti, ha ismered az istenségeket, amelyeket fel kell ébreszteni és hogyan kell felébreszteni, akkor ki tudod tisztítani. Így az őrülteket is meg lehet gyógyítani.

Van itt egy ember kint az utcán, most beszélt, amikor itt voltam a teremben, azt mondogatta: „Keresned kell Krisztust, keresned kell Istent” mindezt az utcán mondta. Látjátok, ő maga is őrült. Egy őrült, aki a többieket vezeti hová is, az elmegyógyintézetbe? Így beszél hangosan: „Keresned kell az Urat, keresned kell Istent” Hogyan? Hogyan keresed? Csak előadást tartasz, hogy „keresd az Urat, keresd Istent.” Ez a módja? Ha most azt mondom, hogy fordítsátok befelé a figyelmeteket, most itt, előttem ülve - ez egy egyszerű dolog - épp rám figyeltek, most pedig fordítsátok befelé a figyelmeteket. Meg tudjátok tenni? Mondhatjátok, hogy „Igen, ezt tesszük”, de nem így van! Valójában egyáltalán nem azt teszitek. Valaminek történnie kell belül. Addig, ameddig valami nem történik, a figyelmetek nem tud befelé fordulni. Sok ember olyasmiben hisz, ami hamis. Mindaddig hisznek benne, amíg nem kezdenek el szenvedni miatta. Sok hasonló ember láttam. Fanatikusokat. Öreg korukra teljesen erőszakosakká, vagy haszontalanná, vagy agresszívvé, vagy unalmassá váltak. Néhányan félig, néhányan teljesen megőrültek. Tehát hinni valamiben anélkül, hogy a tudással rendelkeznénk róla ez egy vakjátszma. Kell lennie egy belső fenntartó erőnek.

Például vegyük Indiában a szikh vallást, ami egy nagyszerű vallás. De a szikh vallás követőinek egyáltalán nem szabadna inniuk. Hiszen Guru Nanaka, amikor azt mondta, hogy „Nem szabad innotok.”, Ő pontosan tudta, hogy miről beszél. A Legfelsőbb Lény inkarnációja volt. Ősmester volt, és amikor azt mondta, hogy „Nem kellene innotok”..., most pedig azt mondták nekem, hogy Angliában a szikh vallásúak többet isznak, mint a skótok. Ez nagyon meglepő. Képzeljétek csak el! Ugyan ez van az iszlámmal, hiszen Mohammed Sahib és Nanaka Sahib egy és ugyanaz. Ugyanazt mondták. Mózes is ugyanazt mondta. Kérdezzétek meg a zsidókat, mit tesznek? Azt mondta: „Az erős italokat, az alkoholt és hasonlókat kerülni kell.” Mohammed Sahib idejében nem volt cigaretta, tehát Ő nem beszélt a cigarettáról, és a muszlimok azt mondják: „Ó a cigaretta az rendben van, nem számít”.

Látjátok, így megy ez, és olyan sok a kiskapu. Indiában sok olyan közösség is van, ahová ha elmész, elcsodálkozol. Mint a dzsáinok, akik nem esznek húst, de isznak (alkoholt). El tudjátok ezt képzelni? Az ivás árt a tudatosságotoknak, ez tény; és Mahavira semmi másról sem beszélt, mint a Chaitanyáról. Buddha soha sem mondta, hogy „Ne egyetek húst.” Ez nem azt jelenti, hogy húst kellene ennetek, hanem azt mondom, hogy Ő sohasem beszélt erről, mert ez nem olyan fontos. Ő maga, Buddha azért halt meg, mert nyers disznóhúst evett. Elment valakihez - tudjátok, Buddha önmegvalósult lélek volt, egy nagyszerű személyiség, inkarnáció volt -, és elment egy házba, vendégként. Váratlanul betoppant. A házigazda, aki csak egy vadász volt azt mondta, „Ó Buddha, eljöttél a házamba, mit is adjak Neked, mit is tegyek?”

Azt válaszolta: „Nagyon kevés időm van, bármid is van, adj abból.” „Megöltem egy vaddisznót, de az ételt még meg kell főzni és az időbe telik.” Azt mondta: „Rendben, add ide félkészen”, és ettől halt meg.

Még a dzsáinizmusban is, meglepődnétek, hogy Neminath volt az első. Ő Shri Krishna unokatestvére volt. Az esküvőjén nagy vacsora volt, ahova sok madarat hoztak. - úgy értem, hogy dzsáinok voltak, képzeljétek csak el! Amikor látta, hogy milyen sok madarat és minden mást megölnek, ellenérzést váltott ki belőle és azt mondta, „Rendben, elég ebből.” Ők a vegetarianizmus egy másik szélsőséges formáját követik, úgy értem, ők maguk nagyon kegyetlenek tudnak lenni. Ezt nem bánják, attól még vegetáriánusok, olyan mértékig, hogy azt el sem tudjátok képzelni.

Ez a probléma a vallásokkal, hogy szélsőségesekké váltok. A legelső dolog a vallással kapcsolatosan, hogy ne legyetek szélsőségesek, ez minden vallás alapja. A kereszténységgel kapcsolatban, tudjátok, hogy Krisztus azt mondta, „Tartsátok magatokat távol a halottaktól, nincs közötök hozzájuk.” A halott lelkeket a disznókba tette és a disznókat a tengerbe űzte. Mindannyian ismeritek ezt a történetet, és mégis mindegyik templomban ott fekszenek a holtak a lábunk alatt. Nem is tudod, hogy menj be egy templomba, mert ott fekszenek lent. Szerencsére vagy mondhatnám inkább szerencsétlenségemre, míg Angliában éltem, mindig egy templom szomszédságában laktunk, és éjszaka láttam őket kijönni a sírjukból, és azt mondtam, „Ó Istenem!” Itt ülnek a gyerekek, imádkoznak Istenhez, és aztán mi lesz velük? Nem csoda, hogy a katolicizmus és minden úgynevezett kereszténység katasztrófához vezet. Úgy értem, hogy minden vallás alapjainak ellentmondtak a tanítványok. Mert Krisztus az, aki uralja a holtakat. Ő az, aki magába szívja a holtak káros hatását, és teljesen kitiltotta őket. De itt bárhová is mégy, bármilyen templomba, - csak Indiában nem tesznek ilyet; nem tudom hogyan, de sikerült ezt elkerülniük - de itt minden templomban, halott lelkek vesznek körül. A Sahaja jógik nem járnak templomba, mert félnek. Ha egy Sahaja jógit megszáll egy szellem, akkor ő ezt azonnal tudja, megfájdul a feje és nem akar oda menni. De egy olyan ember, aki nem Sahaja jógi elmegy a templomba, megszállja egy bhút, és ő nem is tud róla.

Az egyik tanítványomnak az anyja katolikus volt, rendíthetetlen katolikus, és tudjátok, egyetemet végzett matematikus is volt és hasonló, és nagyon hűséges katolikus. Eljött hozzám, és azt mondtam neki, „Abba kellene hagynod ezt a fanatikus templomjárást, mert a templomban vannak eltemetve a halottak.” De nem akart rám hallgatni. Most öreg korára, körülbelül 60 évesen megbolondult. Elkezdte a bidét használni a WC helyett és ehhez hasonló dolgokat művelt, problémák merültek fel. De minden vasárnap felkelt, felöltözött és templomba ment, majd szépen visszajött. Minden egyes vasárnap felkelt, felöltözött szépen, elment a templomba, majd visszajött. Mintha csak valaki elvinné őt oda és vissza is hozná. De egyik nap az történt, hogy elveszett, és a lánya felhívta a rendőrséget és azt mondta: „Mit tegyek, mert ez a hölgy elveszett, az anyám elveszett.” Nagyon aggódott. Felhívott engem, és azt mondtam, hogy „Meg fogod találni őt, ő jól van, vissza is fog jönni.” Három nap múlva megjött valahonnan, Isten tudja honnan. és elkezdte ugyanazokat a dolgokat: mindent összekevert, mindent fordítva használt, teljesen, mint egy őrült. A rendőrség azt mondta, nem kérdés, el kell helyezni őt egy idősek otthonában. Tehát elhelyezte a lánya egy ilyen idősek otthonában. Marie, a tanítványom elmondta, hogy meglepő, akik ott vannak többségében katolikusok vagy keresztények. Mindannyian hasonlóan őrültek. Az ápolóknak nehéz dolguk van, de mindannyian felöltöznek vasárnap reggel, hogy elmenjenek a templomba, amelyet nekik tartanak fent. El tudjátok képzelni?

Nézzétek meg ezt a megszállottságot, ez egy rögeszme, és fel kell ismernünk ezeket a rögeszméket. Nem vagyunk szabad emberek, ezek rabszolgái vagyunk. Ha egyszer átkerülsz erre az oldalra, a rabszolgaság másik oldalát a szokásaink alkotják, a szokásaink rabszolgái vagyunk. Rabszolgává tesznek.

Láttam ilyen embereket. Egyszer egy miniszter ült mellettem – egy orosz miniszter, máskülönben nagyhatalmú ember volt –, és hirtelen felállt – ő volt a házigazda –, hirtelen felállt: „Ó, mennem kell.” „Mi történt?” „Beteg vagyok.” „Mi baja van?” „Látja, futballszurkoló vagyok, és nem vagyok képes tovább itt ülni, mert a meccs biztosan elkezdődött.”

Képzeljétek el ő volt a házigazda, olyan sok ember volt ott, és mégsem tudott ott ülni. Úgy értem, hogy nem volt képes ülve maradni, fel akart állni és menni. Nem bírt magával. Elámultam, hogy mennyire nem volt tartása, nem volt a maga ura. Úgy gondoltam, hogy valamilyen futball megszállottságot szerzett, vagy mi ez? Egy ilyen felnőtt, érett ember így viselkedik!

Ez még semmi, más szokások sokkal rosszabbak, sokkal rosszabbak és rabszolgává tesznek bennünket, nem tudunk nélkülük élni. Minden ebben a világban értünk van, és nem mi vagyunk érte. Ha bármi is leigáz bennünket, jobb ha tudjuk, hogy mi vagyunk mindennek a mestere. Ha egy szék kényelmes neked vagy nem kényelmes, az nem fontos. Az a fontos, hogy ne válj semminek a rabjává. Semminek nem szabad a rabjává válnod. Az, aki király, aki uralkodó, őt nem zavarja semmi. Ha az utcára kerül, akkor jól fog aludni. Bárhová is kerül, boldog lesz ott. Ilyen egy igazi uralkodó. De nem uralkodó az, aki nem tud teljes kényelem nélkül élni. Ha a kényelem rabja, akkor nem uralkodó.

Mindezt megtanulhatjuk, amikor ez a központunk, a Nabhi csakra felébred. Amikor a fény szétterjed ezen a területen, a Voidban, látjátok, a zöld színű területen, ekkor hirtelen a fényben nem látsz semmit, de a fény dolgozik. A megvilágosodás működésbe lép, a fény maga cselekszik. El tudjátok képzelni? A fény maga cselekszik bennetek.

Volt egy orvos közöttünk, aki nagyon szerette a bort és mindenféle italt... Sohasem mondom nektek, hogy ne igyatok. Sohasem mondom, mert nem akarom, hogy az emberek elfussanak. Nem, nem, semmi ilyesmit. Csak üljetek le kényelmesen, kapjátok meg az önmegvalósulást, és majd meglátjuk. Ez az ember már másnap abbahagyta az ivást, de azután el kellett mennie Németországba és azt gondolta, hogy jobb lenne, ha kipróbálna egy különleges bort, amit szeretett régebben. Tehát megkóstolta, azután csak hányt, hányt és hányt, nem bírta elviselni. Azt mondta, „Szörnyű volt az íze, soha életemben nem ittam ilyen borzalmas dolgot.” Én soha sem mondtam ezt neki, csak megtörtént. Ezzel pénzt takarított meg, másra tudta költeni a megtakarított pénzt, szabad volt, mint a madár.

De jobb, ha nem mondom ezt nektek, mert annyira függők vagyunk, azonosulunk dolgokkal, hogy elég csak azt mondanom „Ez megtörténhet a Sahaja Jógában,” sok ember már el is utasítja. Az azonosulásaink annyira mélyen a lényünkbe ivódtak, olyan mélyen, - nevezhetjük rögeszméknek -, hogy egyáltalán nem vagyunk szabad emberek, talán politikailag szabadok vagyunk, ez igaz, de ez annyira felületes. A Lélek az egyetlen dolog, ami szabad bennünk, aminek nincsenek rögeszméi, nincsenek szokásai, nem ragaszkodik semmihez, teljesen mentes a kötődésektől és örömet sugároz. Ez teszi a figyelmünket is megvilágosodottá.

A megvilágosodott figyelem, ahogyan azt már mondtam, nem az a figyelem, amit úgy értünk, hogy „Fény van, és mi látjuk a fényt,” semmi ilyesmit nem jelent. Hanem ezzel a megvilágosodott figyelemmel a tudatosságunk megvilágosodik, és elkezdjük érezni a kezünkön a többi embert. Mint ahogyan az az ember, aki itt ült tegnap, biztosan láttátok. Volt itt egy úr és azt mondta Nekem: „A Te energiáid különböznek az enyémtől”, de semmi ilyesmiről nincs szó. Ha negatív energiáid vannak, akkor remegni fogsz, kétségtelenül remegni fogsz egy ideig, ha túl sok negatív energiád van.

Ahogyan egyszer egy programunkon történt. Néhány brahmin volt ott és nagyon ellenem voltak, mert én nem vagyok brahmin. Azt mondták, „Mi nem veszünk részt Anyánk programján.” Nem tudtam minderről, mert nem mondták el Nekem, de amikor elém jöttek, elkezdtek így remegni. Megkérdeztem, „Miért remegtek annyira?”

Azt válaszolták, „Mi brahminok vagyunk és megértettük, hogy Te Shakti vagy, tehát remegünk.” Azt mondtam, „De miért remegtek? Itt senki sem remeg.” Rámutattak másik négy emberre, és azt mondták, „Látod, ők is remegnek.” Azt mondtam, „Menjetek és derítsétek ki, hogy honnan jöttek?” Odamentek és megtudták, hogy ezek az emberek az őrültek házából jöttek. Azt mondtam, „Most láthatjátok összehasonlítva, hogy ki remeg, ti és ezek az emberek; senki más. Tehát, ha vannak negatív erőitek, akkor remegtek egy kicsit.

De látnunk kell, hogy mire jó, mire jó ez az energia bennünk? Ez azért nagyon fontos, mert a hasznosság motivál bennünket. Mindennek hasznosnak kell lennie. Valójában mink van, ami hasznos ebben a világban? Semmi. Ha lett volna valamink, ami valóban hasznos, akkor nem sóvárognánk többé semmi más után. De a sóvárgás még ott van. Le kell vonnunk azt a következtetést, hogy bármink is van, az nem a legvégső. A legvégső igazság azért hasznos, mert ha egyszer elértétek a legvégső igazságot, akkor minden viszonylagossá válik, minden relatív lesz. Minden, ami változik, viszonylagossá válik. Minden, ami mulandó, minden, ami megpróbál a rabul ejteni bennünket, minden olyan dolog, ami kívülről nézve vonzó, de belülről valójában kígyószerű. És így, egy független személyiséggé válunk.

Az elképzelésünk, a megértésünk a vallással kapcsolatban csak addig terjed, hogy elmegyünk egy bizonyos templomba, egy bizonyos társaságba, egy bizonyos klubba, pontosan azt tesszük, mint a többiek; ugyanolyan ruhát, ugyanolyan sapkát viselünk, és azt gondoljuk, így egy valláshoz tartozunk. Ez egyáltalán nem így működik, ez csak ember alkotta, ez mind mesterséges. Minden, ami ember alkotta az mesterséges, ezt ti is tudjátok. Ez rá is van írva, még a ruhákra is ráírják, amiket készítenek, hogy ember alkotta anyagból készült, nem Isten alkotta. Ugyanígy mi hoztuk létre a saját vallásainkat és most harcolunk értük.

A vallás bennetek van, a lényetek belsejében. Ennek semmi köze azokhoz az ostobaságokhoz, amivé mi emberek alakítottuk őket. Ez az embernek egy olyan tulajdonsága, mint ahogyan a szénnek 4 vegyértéke van, nektek 10 vegyértéketek van, és ha ezek közül bármelyik hiányzik, akkor az történik, mint ahogyan az anyagok kémiai kapcsolódásakor láttátok már; ha egy vegyérték hiányzik, akkor negatívvá válik, és azután így kapcsolódik egy másikhoz, tehát vannak negatív és pozitív vegyértékek. Tehát, ha neked van fölösleges vegyértéked, akkor rá fogsz ugrani más emberekre, ha hiányzó vegyértéked van, akkor másokat vonzol magadhoz. Ez pontosan ugyanígy történik a kémiai vegyületekben.

Ezek a vegyértékek azért vannak bennünk, hogy egyensúlyban tartsanak bennünket, ez az, aminek a jelentéséről Warren beszélt nektek. Amikor megkapjátok az Önmegvalósulást, akkor a dharmátok, a Tízparancsolatotok megvilágosodik. Ez azt jelenti, hogy felhatalmazást kaptok és eggyé váltok vele. Felülemelkedtek a valláson, már nem kell követnetek senkit, mert eggyé váltok vele. Teljessé váltok. Például néhány embernek nem tesz jót a burgonya, egyszerűen nem fogják szeretni a burgonyát, egyszerűen nem szeretik majd. Az Önmegvalósulás előtt ez pontosan fordítva van, ha nem kellene burgonyát enniük, akkor még több burgonyát fognak enni. Az Önmegvalósulás után, egyszerűen nem fogtok enni belőle, nem esztek belőle, teljesen integráltak lesztek.

A belső fenntartó erő annyira megvilágosodik, hogy a prioritásaink teljesen megváltoznak, mindent a vibrációkon keresztül kezdünk megítélni. Láttátok, van itt velünk egy kislány, Olympia, ő nagyon keveset eszik, gyakorlatilag szilárd ételt nem eszik. De ha Én adok neki valamit enni, azt megeszi és senki mástól nem fogadja el, de ha Én adok neki bármilyen ételt, azt megeszi és kér még belőle. Meglepő, de ő megérti a vibrációkat. Ha megértitek a vibrációkat, akkor nagyon könnyű megőrizni a vegyértékeitek épségét, mert képesek vagytok rá. Nemcsak erről van szó, hanem arról is, hogy nem fogtok semmi mást szeretni, mert élvezitek, ahogyan a vibrációk áramlanak. Amikor a vibrációk áramlanak, akkor a Lélek, a központi idegrendszeren keresztül, örömöt sugároz, ami a Lélek tulajdonsága. Az öröm az, amit elkezdtek érezni, és amikor elkezditek érezni az örömöt, akkor nem akarjátok ezt feladni semmiért sem, egyszerűen nem akarjátok feladni. Élvezni akarjátok. Így tehát a tudássá váltok és a figyelmetek, ami tulajdonképpen ezen a területen van és a májatok táplálja, megvilágosodottá válik.

Ahogyan azt tegnap már elmondtam, ha itt ülve, meg akarjátok érezni egy másik ember állapotát, akkor képesek vagytok rá. Mint például éppen most láttam egy urat, aki kicsit furcsán ült, azt gondoltam, nem ül rendesen és azt mondtam, „Üljön rendesen.” De azután ráfigyeltem és már tudtam, hogy nincs jól és megkérdeztem, „Van valamilyen problémája?” „Igen.” felelte, „Akkor ülhet így.” mondtam.

Tehát a figyelmetekkel azonnal megértitek egy ember állapotát, mi a probléma azzal az emberrel. Itt ülve megnézhetitek bárkinek a vibrációit. Például mondhatjuk - ha nincs itt senki orosz - (Nem is tudom, hogy elmondjam-e vagy sem?) Brezsnyev megszállott, ő most egy megszállott ember. Megyek Oroszországba és remélem, hogy meg tudom szabadítani a megszállottságtól. Egy megszállott ember! A parapszichológiával foglalkoznak. Ugyanígy megtörténik ez majd Amerikában is, megtörténik majd mindenhol, ahol kipróbálják a szellemidézést, a spiritizmust és mindazt, amit mi 'preta vidya'-nak vagy 'smashana vidya'-nak nevezünk, amelyek teljesen borzalmas dolgok, és nagyon szofisztikált néven nevezik, mint parapszichológia, - Még milyen más néven nevezik? - Karizmatikus mozgalom és hasonlók... ezek semmi mást nem jelentenek, csak halott lelkeket, csak halott lelkeket. Csak a halott lelkekkel foglalkoznak. Megidézik a halott lelkeket és Szentléleknek nevezik. El tudjátok ezt képzelni?!

Ez a karizmatikus mozgalom egy másik szörnyű dolog. Nem is tudom, hogy mondjam el nektek, de azt el kell mondanom, hogy ez az egész tudomány már olyan körmönfonttá vált, hogy senki sem ismeri fel, hogy ez az a szörnyű skorpió, az a sátáni erő, amely rajtunk keresztül működik és odavonz bennünket ezekhez a lelkekhez. Néhányan azt mondták, „Anyánk, vannak jó lelkek és gonosz lelkek.” De miért, miért, miért fordultok a halottak felé? Nem tudjátok, hogy melyik jó és melyik gonosz. Honnan fogjátok tudni? Miért fordultok a halottak felé? A jelenben kell lennünk, nem a múltban. Tehát az egyik dolog, ami történik, ha elveszíted a vegyértékeidet, hogy a baloldalra kerülsz.

Amikor a jobb oldalra kerülsz, akkor lehet, hogy nagyon önmegtartóztatóvá válsz, nem eszed meg ezt az ételt, vagy azt az ételt és így tovább, nagyon ego-orientálttá válhatsz. Ekkor egy olyan oldalra kerülsz, amit tudatfelettinek hívnak, ez a kollektív tudatfeletti. A baloldalon van a kollektív tudatalatti, a jobboldalon pedig a kollektív tudatfeletti.

Amikor elkezdtem a munkámat, akkor úgy határoztam, hogy nem fogok a halott lelkekről beszélni. Azt mondtam, „Boldogulok anélkül is.” De ez nem volt lehetséges. Három éven keresztül sohasem beszéltem erről. Nem beszéltem az istenségekről, nem beszéltem semmi ilyesmiről. Három éven keresztül ez sikerült is, de azután jött közénk egy olyan hölgy, aki alkalmazta mindezeket, és oly sok embert került a hatalmába, emberek ezrei jártak hozzá. Elmondta nekik, hogy melyik ló lesz a befutó, hol van az elveszett pénz. Minden ilyesmit. Tudjátok, emberek ezrei tódultak oda. Itt csak olyan kevés ember van, de engedjünk be ide egy tantrikát, és nem győzzük majd a forgalmat irányítani. Ilyenné válik a helyzet, ha bárki ilyen szörnyű ember idejön. Ez a hölgy késztetett engem arra, hogy ezekről a dolgokról beszéljek. Ez a helyzet. Léteznek. Tehát, ha a baloldalra vagy a jobboldalra kerülsz, akkor problémába ütközöl, mert egy ismeretlen területre lépsz, ami nagyon veszélyes. Nagyon veszélyes.

Tudnotok kell, hogy a rákot is a baloldalra csúszás okozza. Még egyetlen olyan beteget sem láttam, akinél ne így lett volna. Például ezek a hamis guruk, vagy az ilyen szörnyű emberektől származó beavatások, vagy az ilyen baloldalas dolgokról szóló könyvek olvasása, mint például, hogy is hívják, Rampa, Sampa és mindezek az úgynevezett buddhisták, ezeknek bármelyike okozója lehet a ráknak. Nemrégiben láttam egy nagyon jó filmet erről itt az angol tévében. Azt mutatták, hogy néhány orvos kutatást végzett erről és azt mondták, hogy megfigyelték, hogy a rákot fehérjék okozzák, amelyeket ők azonosítottak, úgy hívják őket, hogy 52-es, 52, 58-as fehérje, ezt a nevet adták nekik. De azt is felismerték, hogy ezek a fehérjék egy olyan területről származnak, amely a teremtésünk óta belénk épült. Tehát ez a kollektív tudatalatti és erről képeik is vannak, fotók.

Most pedig ők is azt mondják, amit én már 10 éve mondok. De már lassan elérik azt a pontot és csak át kell lépniük a határaikat. Csak meg kell kapniuk az Önmegvalósulást. Mivel az orvosok maguk nem képesek elérni ezt a területet, ezért nem tudják a rákot meggyógyítani, legfeljebb megállítják, csökkentik a kiújulás lehetőségét, de teljes gyógyulást nem tudnak elérni, mert nem tudják kihúzni az embereket erről a területről. Mindig előfordulhat, hogy bevonzza őket, ha ez a terület ilyen. Nagyon érdekes látni, hogyan keletkeznek ezek a dolgok bennünk.

Ez a központ a legfontosabb központ, mert ez felelős a keresésünkért, és a tiszta keresés tárgyának a Léleknek kell lennie, semmi másnak. De azok az emberek, akik rossz irányba fordulnak, akik rossz emberek előtt hajtanak fejet, az ő esetükben azt láthatjátok, hogy megjelenik egy kiemelkedés a homlokukon és itt van tizenegy központ, amik úgy jelennek meg, mint egy kitüremkedés. Ezt a tizenegy központot úgy hívják, hogy Ekadesha Rudra-k, amelyek a pusztításért, a végső pusztításért felelősek. A Kalki, ahogyan nevezik, vagy hívjátok Maitreya-nak, vagy az eljövendő Krisztusnak fehér lovon. Ha ez a kitüremkedés kialakult, akkor egyre jobban kifejlődik, és a pusztítás elindul. Azt kell mondanom, hogy a tudattalanból sok ember kap ötleteket. Láttam, hogy emberek rajzoltak vagy mutattak olyan képeket, ahol az ördögi embereket ezzel a szörnyű kitüremkedéssel és egy szögletes dologgal ábrázolták. Nem tudom, honnan származnak ezek az elképzelések, de ez az igazság.

Most a pusztító erők is munkálkodnak. Felépítik az erőiket. Nagyon óvatosnak kell lennünk, nagyon bizonytalan helyzetben vagyunk. Azelőtt, ha túlságosan átmentél a bal vagy a jobb oldalra, nem kerültél olyan rossz helyzetbe, és az emberek nem is foglalkoztak ezzel annyira. De ma már olyan bizonytalan helyzetben vagytok, érzékenyek vagytok és sérülékenyek, tehát rendkívül óvatosnak kell lennetek. A pusztítás sebessége nagyon gyorsra állt be, az építés ütemének gyorsabbnak kell lennie.

Ha körülnéztek - úgy értem, ha azt nézem, hogy mi az, ami építő, akkor semmit sem látok. Ha olvasod az újságot, reggeltől estig egy jó hírt fogsz találni, hogy a hercegnő egy gyönyörű kisfiúnak adott életet. A többi borzalmas. Ha arra kéred őket, hogy publikáljanak valami szépet, mondtam, hogy írjanak a Sahaja Jógáról, az nem érdekli őket. Csak a szerencsétlenségek érdeklik őket, a balesetek, ha néhány ember meghal, néhányat megölnek, és arról akarnak fotókat közölni, hogy hogyan ölték meg az embereket, milyen háború tört ki és minden ilyesmit. Nincs idejük a jó hírekre, a szép üzenetekre, valamire, ami reményt ad. Nem akarnak ilyet.

Ezért, látjátok bármilyen szervezet, ami ma működik, ego-orientált szervezetet épít. Mindegyik, még a jótékonysági szervezetek is ego-orientáltak. Én magam is voltam sok ilyen szervezetben és dolgoztam velük. Meglepődtem, ezekben az emberekben nincs jótékonyság! A jótékonyságnak olyannak kell lennie, mint a könyörületességnek, ami csak áramlik belőled, de itt ez csak egyfajta álca, hogy jobb pozícióhoz, előnyösebb státuszhoz jussanak. Mindez csak ostobaság. Egy jótékony ember valójában olyan, mint egy folyó, áramlik belőle a jótékonyság. Ki is az a másik, akivel jótékonykodunk? Ha ők az én részem, akkor kihez is leszek könyörületes? Ha ez az ujjam fáj, akkor irgalmas leszek ehhez az ujjamhoz? Bizony gondoskodnom kell róla, mert nekem fáj. Meg kell dörzsölnöm, meg kell tennem, ami csak szükséges. Ez az, amit az emberek nem értenek meg. Az ilyen álarcok egyszer lehullnak, majd rájövünk, hogy valami nagyon, nagyon triviálisra pazaroltuk az energiánkat.

Tulajdonképpen a Mindenen Átható Erő tesz mindent. Mi nem teszünk semmit, higgyétek el nekem, mi nem teszünk semmit. Hány virágból lesz éppen most gyümölcs? Ki végzi el ezt a munkát? Hány mag csírázik éppen most? Ki végzi ezt a munkát? Hány csecsemő születik ebben a pillanatban? Az emberi testben nem marad meg semmilyen idegen anyag, semmilyen idegen anyag. A test megpróbálja kilökni az idegen anyagot, de amikor a magzatról van szó, a test nemcsak, hogy megtartja, de fenntartja, táplálja, növeszti, és amikor eljön az ideje, akkor kiveti magából. Ki végzi ezt a munkát? Mindent természetesnek veszünk. Vegyük például a szemünket. Ha orvos vagy, tudod, hogy mennyire bonyolultan megteremtett dolog a szemünk, hogy látjuk az embereket a szemünkkel. Ki alkotta mindezt? Mi alkottuk? Tudunk csak akár egyetlen szemet készíteni? És olyan sokféle szemet láthatunk! Ez az Isteni könyörületesség, ez az Isteni Erő, ami mindenen áthat.

Amikor megkapjátok az Önmegvalósulást, először érzitek ezt az együttérzést, érzitek a vibrációkat, érzitek a Mindenen-átható Erőt. Most már tudjátok, hogy a Mindenen-átható Erő létezik, és láthatjátok a munkáját. Ki tudjátok dolgozni, ki tudjátok dolgozni. Használjátok, ti vagytok az eszközök, ahogyan mondtam. Ti vagytok a mesterek, csak azzá kell válnotok. Vállaljátok fel ezt az erőt!

Warren remélem elmondta, hogyan jött el hozzám. Nem tudom, hogy elmondta-e, csak egy telefonhívás volt. Megvolt neki a telefonszámom, és az az ember, aki hozzám küldte, túlzott velem kapcsolatban, hogy Ő nem elérhető, és minden ilyen ostobaságot. Én vagyok a legelérhetőbb ember. Csak felhívott, és azt mondtam neki: „Gyere el”. Eljött a házamba és megkapta az Önmegvalósulást. Most Ausztráliában ő formált át annyi embert. Hét városban van ashramunk Ausztráliában. Anglia a legletargikusabb, azt kell mondanom. Ausztrália hét városa már ott tart, hogy készek arra, hogy megkapják ezt. Olyan sok ember dolgozik ezen, mert ha egyszer megkaptátok a fényt, akkor átadjátok másoknak.

Most pedig továbbhaladunk egy másik központra efölött, az az Univerzum Anyjának a központja. Az apa pedig az előbbi központban van, a Nabhi csakrában, innen felemelkedik és megállapodik a jobb oldalon - ez az apaság. Egy úr tegnap azt mondta nekem, hogy asztmája van. Nem tudom, hogy visszajött-e vagy sem. Itt van? Igen. Tehát ennek az úrnak asztmája van. Persze, elmondtam neki, hogy az indiai fürdési szokások miatt van ez a baja, az indiaiak túl sokat fürdőznek. Ettől eltekintve ez a betegség abból származik, hogy az apját gyászolja. Az apja meghalt, és maga az apa sem akarja őt elhagyni, aggódik érte. Ez megtörténhet bármelyikünkkel, ha egy apa nem kedves a fiához - ez az apai elv-, ha a fiú nem kedves az apjához, tehát az apa megbántódik. Ez az apai elv; ha ezt bármilyen módon is megsértik, vagy ha hirtelen az apa meghal, akkor érzed ezt a szorítást egész életedben, minden itt mutatkozhat meg és érzed ezt a jobb szívedben. Ezzel kialakul az asztma. A homeopátiában úgy gondolják, hogy a megnövekedett feszültség miatt alakul ki, mert amikor feszültebb vagy, akkor az apád jut eszedbe, ha itt lenne, akkor segített volna neked. Ez sokszor csak a tudatalattiban jelenik meg, és így ez hozzáadódik a problémához.

Annyira egyszerű ezt kidolgozni! El fogtok ámulni, hogy csak fel kell emelnetek az apai elvet egy ilyen emberben, aki lehet, hogy egy lehangolt vagy kegyetlen apa, vagy egy fiú, aki elveszítette az apját – bármi ilyesmi lehet. Csak rá kell tennetek a kezeteket arra a részre és csak el kell mondanotok egy mantrát, egy imát, és ez fel fogja emelni, vagy fel fogja ébreszteni az apaságot teljes szépségében, és meggyógyulsz. Ez nagyon egyszerű.

A Középső Szívet az Univerzum Anyja irányítja. Ő adja a biztonságérzetet. Tizenkét éves korotokig az a csont, ami itt elöl van, antitesteket bocsájt ki, antitesteket termel tizenkét éves korotokig, és ezek az antitestek az Univerzum Anyjának igazi katonái, Jagadambának hívjuk szanszkrit nyelven. Az antitestek szétáramlanak a testedben, és ha támadás ér bennünket, értesítik egymást és harcba szállnak. Ezeket az antitesteket a szegycsont termeli, úgy mondhatjuk, hogy itt elöl a bordáknál, ahol a bordák találkoznak a mellkas területén, itt vannak és itt termelődnek tizenkét éves korig.

Ami még megtörténhet a hölgyeknél különösen, mert ők anyák is. Amikor az anyaságuk kihívással néz szembe, akkor problémájuk lesz. Mondjuk egy nő, akinek a férje flörtöl, állandóan a nőket nézi, vagy ilyesmi, akkor a feleség bizonytalan lesz. Ekkor az anyaságuk is kihívással néz szembe, és amikor ez megtörténik, akkor ott problémája keletkezik, azután valamilyen betegség jelenik meg a mellében; a mellrák és hasonló betegségek oka a nő biztonságérzetének hiánya. Ha egy nő nem érzi magát biztonságban, bármi legyen is az oka, akkor kialakulhat a mellrák. Volt egy lány, aki férjhez ment egy katolikushoz vagy hasonlóhoz, tehát vallási szempontból vegyes házasság volt, és a férj rokonai és ismerősei sok bajt okoztak neki. Ez nagyon gyakori Indiában, de már itt is láttam hasonlót. Megpróbáltak mindenfélét mondani róla másoknak, majd neki és a szüleinek is mindenfélét mondtak. Végül a feleség olyan bizonytalan lett, hogy kialakult a mellrák. Amikor kegyetlenek vagyunk másokhoz, akkor nem vagyunk tisztában azzal, hogy rákot okozhatunk nekik. Mibe kerül nekünk, hogy kedvesek legyünk egy lányhoz, aki beházasodott a családunkba? Nagy szakértői vagyunk annak, hogy bántóan beszéljünk másokhoz. Gyerekkorunktól megtanuljuk, hogyan beszéljünk úgy az emberekhez, hogy igazán megbántsuk őket. Azzal, hogy megbántjuk őket, rákot okozhatunk, de ennek csak akkor leszünk a tudatában, ha megkapjuk az Önmegvalósulást. Azután igazán megértitek, hogy mennyire szenvedhet egy másik ember, mert ti is éreztek itt egy kicsi fájdalmat, a beszédstílusotok, a viselkedésetek másokkal teljesen megváltozik.

Ez a központ nagyon fontos. A bal oldala az anyai oldal, az anya maga, és ha az anya őrült, akkor itt problémátok lesz. Amit szívnek hívunk, az valójában két szív, az egyik a Lelketek Szíve, a másik a Szív csakra. Ha egy anya fanatikus, olyan, aki nagyon fanatikus az étellel vagy hasonló dologgal kapcsolatban, akkor a gyerekeknek problémájuk lesz itt. Nagyon veszélyes dolog úgy nevelni a gyerekeket, hogy teljes szigorúságot alkalmazunk velük szemben, „Csak egyenesen szabad járnotok, mint egy ló, akinek két szemellenzője van....” A gyerekeknek meg kellene adnunk a szabadságot. Valójában, ha túlságosan elnyomjuk őket, akkor huligánokká válnak. Ezen a téren az indiaiak jobbak, tudják, hogyan kell a gyereket nevelni. Teljes szabadságot engednek nekik, úgy, hogy megtanítják nekik, hogy mi a méltóság, Amikor ilyen szabadok a szülőkkel kicsi korukban, négy vagy öt éves korukra, már ők is rendkívül méltóságteljesek lesznek.

Például látok olyan gyerekeket, akik azt mondják, hogy „Kifelé, tűnj el!” Vajon honnan tanulják ezeket? A szülőktől vagy a barátoktól, mert biztosan tanulják valakitől, mert normális esetben nem mondanak ilyet a gyerekek. „Menj a francba!” Láttam, amikor ezt mondta egy pici gyerek, „Menj a francba!” Nem lehet így beszélni másokkal. De sajnos megtörténik, mert nem értjük meg, hogy hogyan kellene beszélnünk a gyerekek előtt, mennyire illedelmesen. Lehetünk a legilletlenebb emberek, nem számít. Lehet, hogy teljesen romlottak vagyunk, még egy rabló is tudja, hogy a gyerekei előtt helyesen kell viselkednie, mert különben a gyerekei is rablók lesznek. Még egy prostituált is megérti, hogy nem szabad úgy viselkednie, hogy a gyerekéből prostituált legyen. Józanésszel belátható, hogy akármit teszünk, azt a gyerekeink nagyon könnyen átveszik tőlünk, tehát bármit is akarsz átadni nekik, bármit is akarsz nekik megtanítani, nekünk pontosan úgy kell viselkednünk előttük. De manapság, a társadalom jelenlegi állapotában, az emberek egyáltalán nem fordítanak elég figyelmet a gyerekeikre. Arra gondolok, hogy a hölgyek még mindig, az anyák is még mindig olyanok, mint a menyasszonyok, akik azzal foglalkoznak, hogy új férjet találjanak. A férjek, még mindig akár a vőlegények, új feleséget keresnek, és a gyerekek, szegény gyerekek azt se tudják, hogy hová nézzenek. Isten tudja csak, milyen árvaházba kerülnek majd a végén.

Még az ipar is ilyen, tegnap egy tiszta pamutból készült ruhát akartam venni egy kisgyereknek, de sehol sem találtam. Egyetlen ruhát sem találtam egész Derbyshire-ben és még Londonban sem, amelyik tiszta pamut lett volna. Úgy értem, nem gondolunk arra, hogy a gyerekek nem tudják elviselni ezeket a mesterséges, műszálas anyagokat. Ezek nagyon veszélyesek, árt a bőrüknek. Amikor ti fiatalok voltatok, ti pamutot viseltetek, itt valamikor pamut szövödék voltak, akkor miért adjátok ezt a szörnyű anyagot a gyerekeitekre, olyan anyagot, amit ti sohasem viseltetek? Mikor annyi idősek lesznek, mint most ti, tele lesz az arcuk kiütéssel. Talán még,... nem is tudom, milyen bőrbetegségeik lehetnek, senki sem veszi észre, hogy ez a fajta alsónemű, ez a fajta anyag, amit rájuk adtok, nagyon veszélyes. Nem is tudom, hogy mi lesz majd velük. Ezeket a ruhákat, amiket most hordanak, ti sohasem hordtátok, amikor fiatalok voltatok, higgyétek el nekem. Most jött el az az idő, amikor a gyereknek teljes figyelemre van szükségük, és pont most kínozzátok őket.

Még az ipar sem törődik velük. Miért nem készítenek tiszta pamut ruhákat a kisgyerekeknek? Valójában azt gondolom, hogy a kormánynak olyan törvényt kellene hoznia, ami kimondja, hogy „A gyerekeknek készült ruhák nem lehetnek műszálból.” Az idősebbek hordhatnak ilyet, nem számít. De a gyerekekre nem adhattok olyan ruhát, mint egy atombomba. Ez túl sok, és ezek a modern idők azt hiszem a legkegyetlenebbek a gyerekek számára, ezért van az, hogy a fejlett országokban ilyen kevés gyerek akar megszületni. Indiában kell viselnünk a sok születés terhét. Ha nem vagytok kedvesek a gyerekeitekhez... képzeljétek csak el, két gyereket is megöltek a szülei, hát milyen társadalom ez itt? Minden héten csak Londonban - először azt gondoltam, hogy Angliában, de azután elmondták, hogy csak Londonban két gyereket ölnek meg a szülei és nem hallottam egyetlen ilyen esetről sem Indiában.

Ezzel a gyerekek iránt tanúsított kegyetlenséggel nem tudom, mi a nők szándéka. Mire mennek az alakjukkal, a szépségükkel és mindenükkel Isten színe előtt? Az ilyen kegyetlenség, az ilyen önzés, mindezzel a gyereknek küzdeniük kell és szívproblémáik lesznek. Nagyon gyenge a szívük. A gyermekek rátok vannak bízva, Isten ilyen gyönyörű gyermekeket adott nektek, hálásnak kellene lennetek. Ők nem felesleges létszámok, akik csak úgy megjelentek nálatok, hanem Isten áldása, hogy gyermekeitek vannak. Ha egy indiai nőnek nincs gyermeke, akkor sírva megy és kéri az összes istent, az összes prófétát, mindenkit, hogy gyermeke születhessen. Ugyanakkor Németországban most már a népszaporulat mínusz 5% felé közelít. Egy nő, akinek öt gyereke van, olyan sok támogatást kapna az államtól, mint a miniszterelnök fizetése vagy még többet is, de nem vállal ennyit, mert azt mondja, hogy „Elveszítem az alakomat.” Mire mennek az alakjukkal, nem értem. Mire való az alakotok, kit érdekel az alakotok?

Miért, miért, miért alacsonyítjuk így le magunkat? Anyák vagyunk és büszkének kell lennünk az anyaságunkra. Az anyaság a legmagasabb dolog, amit egy nő elérhet. Úgy értem, hogy Én elértem ezt, mert ezreknek vagyok az Anyja. És azt hiszem, hogy a legnagyobb dolog, ami egy nővel történhet az, hogy anya lesz. Anya és Guru, el tudjátok képzelni a helyzetemet? Sokkal nehezebb, ha azt kell mondanod a gyerekeidnek, hogy végezzenek el valamit, és te annyira szereted őket, hogy nem akarod ezt elmondani nekik, inkább kedves kis trükkökhöz folyamodsz, hogy mégis rávedd őket a munkára. Annyira érdekes és annyira gyönyörű élet az anyáé, büszke anyának kellene lennünk. De azt kell mondanom, hogy a férfiakat is okolhatjuk ezért, mert őket nem érdeklik az anyák, őket a fiatalabb és fiatalabb lányok érdeklik - ez a perverzió jele, azt kell mondanom, hogy ez a teljes perverzió jele.

Mohammed Sahib idejében nagyon, nagyon sok nő volt és nagyon kevés férfi, mert sokakat megöltek, és Mohammed Sahib nem tudta, hogy mit tegyen. Tehát azt gondolta, - mert ők pragmatikusak voltak, tegnap már mondtam, hogy a társadalommal kapcsolatosan pragmatikusnak kell lennünk - tehát azt mondta, hogy „Rendben van, ki kell házasítani őket”, mert házasság nélkül bármilyen fajta kapcsolat adharmikus, az értékeink ellen való. Tehát azt mondta, hogy „Szükségünk van a házasságra. Rendben van, sok nő van, tehát osszuk el őket arányosan a férfiak között. Ha több férfi lenne, akkor fordítva tennénk. De meg kell házasodnunk.” Azt jelenti, hogy ez egy kollektív szentesítés, szükség volt a kollektív megerősítésre, hogy áldást hozzon. Azt mondta, hogy „Rendben, vegyetek feleségül öt nőt.” De még Ő maga is meglepődött, hogy abban az időben az emberek olyan érzékenyek voltak, hogy az idős férfiak nem vettek volna el fiatal lányokat. Azt mondták, „Hogyan is vehetnénk el ezeket a fiatal lányokat?”

Azt mondta, hogy „Rendben, akkor én feleségül veszek egyet”, mert hová lesznek ezek a fiatal lányok, ha nem maradt elég fiatal férfi. Mit lehet ilyenkor tenni? Manapság, ha megkérdezel egy nyolcvan éves öregembert, ő bezzeg szívesen elvenne egy tizennyolc éves lányt. Vén bolond az ilyen, mert nem érti meg a lényeget. Nem érti meg, hogy ez a fiatal lány nem fogja őt férjként tisztelni, és ő nem élvezheti a férj szerepét. Ő egy nagyapa, vagy mondhatjuk, hogy dédnagyapa, akinek dédnagyapaként kellene viselkednie, mert ez lenne az ideális kapcsolat közte és egy fiatal lány között.

Mindezek az eszmények a kapcsolatainkat érintően mára összezavarodtak. Minden nőnek vonzónak kell lennie, miért? Minden férfinek vonzónak kell lennie, miért? Mi értelme van? Mit fogsz ezáltal elérni? Mi haszna ennek? Vonzónak lenni rendben van, ha nem vagy visszataszító, és ha tiszteletben tartod az ideális kapcsolatot másokkal. Ha egy kapcsolat olyan lesz, mint egy kutya és egy szuka közötti kapcsolat, akkor jobb, ha elfelejtitek. Teljesen helytelen valami olyasmi után futni, ami nem nekünk való. Az emberi lényeknek méltósággal kell élniük és az eszmények iránti teljes érzékenységgel, ami az emberi kapcsolataikat illeti. Ha csak azt mondod, hogy „Mi a baj?” Ez már önmagában is vitát gerjeszt, mert az egész úgy rossz, ahogy van. Ha virágzó társadalmat szeretnétek, akkor ragaszkodnotok kell a családi élet eszményéhez, ez nagyon fontos, de ez automatikusan is megtörténik veletek az Önmegvalósulás után. Nem kell előadást tartanom nektek erről, mert ez anélkül is megtörténik veletek, nagyon kedves férjek és nagyon kedves feleségek lesztek. Gyönyörű családok születhetnek a Sahaja Jógából, sok ilyen van, majd meglátjátok. Olyan sok gyönyörű család van most a Sahaja Jógában és nagyszerű gyermekek, nagy bölcsek, akik újra akartak születni és most megszületnek ezekben a családokban.

Sok nagyszerű gyermek akar most Angliában megszületni. Sokan már meg is születtek, de nem tudom, hogy bánnak velük és megértik-e őket az emberek. Az embereknek nincsenek vibrációik, hogy felismerjék a szenteket. De az önmegvalósultan született gyerekek sokan vannak Angliában, és sokszor sajnálom, hogy milyen méltatlanul bánnak velük. Senki sem tudja, hogy születésüktől fogva önmegvalósultak. Ahogyan beszélnek, és amit mondanak az maga a bölcsesség. Mindezeket a gyerekeket sok inzultus és megaláztatás éri azok részéről, akik tudatlanok velük kapcsolatban. Azt kell mondanom, hogy ezek a gyerekek nagyon bátrak, nagyon hősiesek, hogy olyan országokban születnek meg, ahol nem értékelik őket és nem gondoskodnak róluk megfelelően.

A másik véglet a mi országunk, ahol az emberek eladnák az egész országukat a gyermekeik érdekében. Úgy értem, hogy ez túlzás, ez is egyfajta ostobaság, amire képesek vagyunk. De a két véglet közötti viselkedés az, ha szeretitek a gyerekeiteket, tisztelitek őket; rátok vannak bízva, hiszen ők önmegvalósult, bölcs lelkek. Ők az eljövendő új világ alapjai, és ez az, amit egy anyának meg kell tanulnia.

Az anyai méltóságot tisztelni kell. Biztos vagyok abban, hogy ti mindannyian nagyon tiszteltétek az édesanyátokat. De most, amikor ti anyák vagytok, nem tudom, hogy benneteket tisztelni fognak-e. Ha egyszer ez majd megalapozódik, hogy az anyaság maga a legmagasabb pozíció, amit egy nő elérhet, és őt ezért tisztelni kell, akkor a nők prioritásai is megváltoznak majd. Mert mit is tehetnek most? Anyaként nincs megfelelő helyük, és így elegük lesz a gyerekeikből és azt gondolják, hogy „Mi értelme van az anyaságnak? Ez hálátlan szerep.” Mindez csak akkor tud megváltozni, ha a férfiak önmaguk megváltoznak, amikor az átalakulás megtörténik. Ez most nem több számotokra, mint egy prédikáció, amit valami nagyon ortodox helyen hallhattok. De ez az ortodox gondolkodásmód a részetekké válik és teljesen ráhangolódtok majd. Tetszeni fog nektek. Tetszeni fog, hogy úgy szeretitek a feleségeteket, ahogyan senki mást. A férjnek tetszik majd, hogy különleges módon szereti a feleségét, és a feleség is különleges módon akarja majd szeretni a férjét. Ez egyszerűen csak megtörténik. Nincs semmilyen bizonytalanság. Máskülönben egyszer arra jössz haza, hogy a feleséged megszökött valakivel. Képzeld csak el, hogy milyen is lehet ez a helyzet!

Amikor az első évben idejöttem, sokkot kaptam. Volt egy 48 éves szomszédunk, a fia körülbelül 22 éves volt, és a fiúnak volt egy 20 év körüli barátja. A hölgy megszökött azzal a 20 éves fiúval és otthagyta három másik gyerekét is. A házat el kellett adni, az egészet, mert a törvény szerint az övé volt a fele, a fele tulajdon vagy valami hasonló és a három lánya, most utcára került, a három fiatalabb gyereke az utcára került, ki fog most gondoskodni róluk? A hölgy, a 48 éves idős hölgy pedig most menyasszony, el tudjátok ezt képzelni? Elmegy a templomba és férjhez megy. Ebben nincs méltóság, nincs szeretet, nincs kötődés. Krisztust követjük és Krisztus azt mondta: „Ti azt mondjátok: Ne paráználkodj! Én pedig azt mondom néktek, hogy valaki asszonyra tekint gonosz kívánságnak okáért, immár paráználkodott azzal az ő szívében.” Krisztus ezzel egy magasabb, finomabb szintet mutat. Mi követjük Krisztust, keresztet hordunk, templomba járunk. De hol vagyunk mi valójában?

Most rátérek egy másik központra, a Vishuddhira. Ez egy nagyon fontos központ az emberekben, mert amikor ez a központ felébred, akkor tanúvá váltok. Kollektívvá váltok. Ez a kollektív lét központja. Kollektívvá váltok, ismétlem, kollektív lénnyé váltok, amikor ez a központ felébred. Ez egy nagyon fontos központ és most, hogy itt vagyok veletek, el kell mondanom nektek, hogy mi mitől szenvedünk, mert amitől az indiaiak szenvednek, vagy a keleti emberek szenvednek az egy más dolog. Például a keleti emberek a túl sok beszédtől szenvednek - jobb oldali Vishuddhinak hívjuk ezt - és a nyugatiak a túl kevés beszédtől szenvednek, különösen az angolok, egyáltalán nem beszélnek. Tulajdonképpen meg kell csípni őket, és ráadásul ők sohasem nevetnek, ez a gond velük, csak mosolyognak, és ez számít a helyes viselkedésnek, de ez sokszor nagyon unalmas.

A bal Vishuddhi egy olyan dolog, ami sokkal finomabb szintű annál, mint ahogyan gondoljuk. Nagyon furcsa helyzet az, amikor bal Vishuddhitok lesz, ez nagyon gyakran előfordul a nyugati emberek között, mert ők egy újfajta bűntudatot fejlesztettek ki. Úgy értem, hogy mindenki bűnös. Anélkül, hogy a bíróság elé kerülnétek, anélkül, hogy bármilyen bűnt követnétek el, mindig mindenki bűnös.

Mint amikor egy hölgy azt mondta, „Ó, bűnös vagyok.” „Mi történt?” „Nem mondtam neki, hogy köszönöm.” De ez valójában nem számít. Miért kell bűnösnek érezni magunkat egyáltalán? „Ó, bűnös vagyok.” „Mi történt?” „Kiöntöttem a kávét.”

Rendben van, ez nem számít, ki lehet tisztítani, minek ez a bűntudat? Ez valamilyen ismeretlen bűntudat az emberekben, nem tudják, hogy miért bűnösök, hogy miért érzik magukat mindig bűnösnek. „Ó, Istenem, nem kellett volna ezt tennem, nem kellett volna azt tennem.” Mi ez? Milyen bűntudatunk is lehet valójában? Ez a bűntudat egy borzalmas dolog. Láttam, hogy Amerikában, Angliában, Portugáliában, Spanyolországban, Olaszországban, Svájcban, mindezeken a helyeken, mindenütt a bal Vishuddhi az első és az utolsó probléma, amit le kell győznöm.

Egy hölgy felállt és azt mondta, „Anyám, én bűnös vagyok Vietnám miatt.” Azt válaszoltam, „Ennek már régen vége és mit is tehetnél érte?” „Nem, de én bűnösnek érzem magam miatta”. „De miért, mit akarsz ezzel kezdeni, hogyan érint ez téged, milyen kapcsolatban vagy vele, miért vagy bűnös?” „Egyszerűen bűnösnek érzem magam.”

Azt válaszoltam, hogy „Ez értelmetlen.” Úgy tűnik, hogy mindenki kifejlesztette ezt a bűntudatot magában, de honnan jön ez? Nézzük meg a forrását, az első forrása a Biblia, amelyet nagyon rosszul értelmeztek, amikor azt mondták, hogy „Bűnös vagy, született bűnös.” Úgy értem, hogy ez teljesen abszurd! Ez valójában azt jelenti, hogy csak az ember az, aki tisztában van a bűn fogalmával, az állatok nem. Ti vagytok azok, akik tudatában vagytok a saját tudatlanságotoknak, az állatok nem, ti vagytok azok, akik tudatában vagytok a saját vakságotoknak, mások nem, az állatok nem. Miért? Mert csak bennetek fejlődött ki az „Én”. Tegnap már elmondtam nektek, hogy az „Én” tudat azért fejlődött ki, mert az ego és a szuperego találkozott itt, mert felemeltétek a fejeteket, és mert ennek a csakrának meg kellett világosodnia. Felemeltétek a fejeteket és ez az ego és a szuperego itt találkozott, becsontosodott és megkaptátok az „Én” tudatot és ezért gondoljátok, hogy „Hibáztam.” vagy „Helyesen cselekedtem.” Az állatok nem gondolkodnak így, őket nem zavarja, azt teszik, amit tenniük kell, azt teszik, amit akarnak, és sohasem ülnek le azon gondolkozni, hogy „Bűnös vagyok.” Találkoztatok már olyan állattal, ami ezt mondta? Kivéve az embereket, akik állandóan ezt teszik.

Ez már egy mítosszá vált, egy hatalmas mítosszá, amelyben éltek, ez teljesen így van, higgyétek el nekem. Nincs olyan, hogy bűn, és ez a bűn az, ami belülről felemészt benneteket, tehetetlenné váltok miatta, elveszettnek érzitek magatokat. Nagyon fontos, hogy ez a központ kinyíljon.

Tehát először is, mielőtt elkezdek bármilyen programot, azt mondom, hogy mondjatok egy mantrát, azt, hogy „Anyám, én nem vagyok bűnös.” Tizenhatszor kell elmondani, és ez a büntetése a bűntudatnak. Ha bűnösök vagytok, akkor büntetést kell kapnotok. Tehát ez a büntetésetek, azt kell mondanotok, hogy „Anyám, én nem vagyok bűnös.” Mondjátok el tizenhatszor és így megszabadultok tőle. Ez nagyon praktikus és működik. Ez okozhat nektek csigolyagyulladást, vagy fájhat a szívetek, vagy lehet merev kezetek, mindenféle problémátok lehet miatta, és mindez azért, mert kifejlesztitek a mitikus bűntudatot magatokban.

Most egy másik mítosz, aminek a forrása a pszichológus, az úgynevezett pszichológus. Nincs érzékük a pszichéhez, mert nem tudnak behatolni a psziché területére. Amit valójában tesznek az, hogy feljegyzéseket készítenek, találgatnak, és próbálnak gyógyítani. Hány őrültet gyógyítottak meg eddig? A Sahaja Jóga százakat gyógyított meg. Ők hány őrültet gyógyítottak meg? Senkit nem tudtak meggyógyítani. Ellenkezőleg, ha elmész egy pszichológushoz, akkor talán még inkább őrült leszel, hiszen ők maguk is őrültek, mert a pszichológusok, amikor beszélgetnek az emberekkel nincsenek tudatában annak, hogy mennyire kóros esetekkel foglalkoznak, mennyire abnormális esetekkel. Amikor ilyen kóros esetekkel foglalkozol, akkor az átterjed rád, vagy úgy is mondhatjuk, hogy megfertőződsz, és nem tudjátok, hogy hogyan védekezzetek.

Jung az egyetlen igazi pszichológus, azt is mondhatnám, ő maga is elég bölcs volt, miután megkapta az Önmegvalósulást, beszélt arról, hogy az orvos maga is megbetegedhet. Olyan kóros esetekké is válhatnak, mint ez a szegény sületlen Freud. Ő volt az, aki a szexről és hasonló dolgokról kezdett beszélni, de ő maga perverz volt. Rákban halt meg, és hová is jutott a saját életében? Annyira perverz volt. Úgy értem, képzeljetek el egy nyomorult lelket, aki rákban halt meg. Hogyan is tudna utat mutatni bárkinek is bármivel kapcsolatban? Most pedig bármit is mondott, úgy tekintünk rá, mint a Bibliára, sőt a Bibliánál jobban hisznek az emberek Freudban. Jobban, mint Krisztusban tulajdonképpen, és ha a tételeinek a magvát nézzük, akkor ő mindenkit csak szexuális tárgynak tekintett. Ezen túl te semmi más nem vagy, semmi több, semmi más csak ez. El tudjátok képzelni, hogy a méltóságotokat valaki ilyen szintre alacsonyítsa le! Mint Anya csak kegyelemből mondom, hogy szegény ember, bizonyára olyan sok kóros esettel dolgozott, hogy valamit elkapott tőlük és ezért terjesztett téveszméket. Ő csak a pszichével foglalkozott, ami a baloldal, és ami ott kezdődik, de fent végződik, a szuperegóban végződik. A szex függőség átvisz benneteket a szuperegóba, ez azt jelenti, hogy a tudatalattitokba, a kollektív tudatalattiba. Az összes szexszel kapcsolatos problémátok emiatt van. Az érzelmi viselkedés és az összes perverzió átvisz benneteket a kollektív tudatalattiba.

Volt egy lány Indiában, egy nagyon abnormális eset, aki azzal jött oda hozzám, hogy a lányokat szereti, és egy lányt szeretne feleségül venni és fiúként szeretne öltözködni. Megkérdeztem tőle, hogy „Igazán?” A Sahaja Jóga segítségével kezeltem és rájöttem, hogy egy férfi lakik benne. Már nem volt önmaga, ez a férfi teljesen megszállta őt, és tőle származott minden elképzelése, azért beszélt így, megszállott volt. Az ilyen abnormitások akkor alakulnak ki, ha megszállott vagy.

Egy lány eljött hozzám Kubából Amerikába, egy alacsony, csinos lány volt, akinek a férje azt mondta, hogy „Anyám, nagyon meglepő, de a feleségem egy egész üveg whiskyt így, tisztán képes felhajtani.”

Azt mondtam, hogy „Rendben, ülj le.” Adtam neki egy bandhant, ahogyan mi hívjuk, és láttam egy hatalmas - olyat, mint egy Globe Trotter - egy óriás feketét kijönni belőle, ránéztem és azt kérdeztem, „Ismersz valamilyen feketét?”

Azt válaszolta, „Anyám, látod őt? Látod őt? Ő az, aki iszik, nem én.” Ezt mondta, és amikor megszabadult tőle, akkor egy kedves feleség vált belőle.

Mind, az ilyen abnormális viselkedés, amikor túlzásba viszed, akkor átvisz a kollektív tudatalattiba, és ott összeszedhetsz ilyen szörnyűségeket, vagy átvihet a kollektív tudatfelettibe, ha nagyon, nagyon egoistává válsz. Akkor olyan lehetsz, mint Hitler. „Mi a baj? Mi a baj? Mi a baj Hitlerrel?” Semmi baj vele, igaza volt mikor azt mondta, hogy azért jött, hogy megmentse az ária fajt, és hogy az ő orra különleges, úgy értem, hogy Isten bizonyára meglepődött, amikor hallotta mindezt. Hiszen szükség van a változatosságra, nem igaz?

De ez van, és azt gondolom, ha ilyen abszurd dolgokat műveltek az életetek során, azt mondogatva, hogy „Mi a baj?”, akkor olyan csapdákba estek, ahonnan terhes következmények nélkül nem szabadulhattok, és ezek a következmények vezetnek ahhoz, hogy abnormálissá váltok. Azután pedig kiálltok az utcára, úgy kiabálva, mint az őrültek, akiket ha provokálunk, akkor még rosszabbak, jobb, ha nem beszélünk és nem vitatkozunk velük. Felejtsétek el őket. Az összes ilyen fanatikus, semmi több, mint megszállott. A legtöbbjük megszállott. Azt mondanám, hogy sokan az elnökök és a zsarnokok közül, a többségük megszállott. Amikor találkozom velük, és kezet fogunk, akkor remegnek, és tudom, hogy megszállottak, de hogy kerültek oda? Nem kellene ott lenniük, megszállottak, akik uralkodnak a többi emberen, végrehajtatják az akaratukat, és mindez az agresszió a megszállottságukból ered.

Tehát ez a központ az, ami visszahoz benneteket a normális állapotba, és azután, ha a Kundalini felemelkedik és megérinti a kutacs területét és megnyitja, akkor a kezedből ezen a központon keresztül a kollektív személyiség elkezd megnyilvánulni. Kollektív személyiséggé válsz, hangsúlyozom, hogy azzá válsz. Ez ténylegesen megtörténik, ez nemcsak annyi, hogy „Mi testvérek vagyunk és alapítsuk meg az Egyesült Nemzetek Szervezetét és keressünk belőle jó pénzt.” Ez egy tényleges történés, amikor elkezded a másik embert érezni magadban, és ez az, ami a legfontosabb.

Ennek a központnak, úgy értem - erről órákig tudnék beszélni, - ennek a központnak 16 ideg alközpontja van, ami a szemeteket, az orrotokat, a fületeket, a torkotokat, mindent, még a nyakatokat is és az arcotokat is irányítja. Egy kollektív személyiségnek, egy kollektív lénynek olyan az arca, van benne egy olyan tényező, amitől még az arca is vibrációkat áraszt, de ezt érzékelni csak a vibrációkon keresztül lehet, ezen keresztül fogjátok tudni, hogy ki a kollektív személyiség.

A fejnek az a legfontosabb része, ezt elmondtam már, hogyha rossz dolgoknak behódoltok, ez a legnagyobb akadály, ami képződik, itt az agy alsó lemezén, amit szanszkrit nyelven Murdha-nak neveznek. Ez nagyon fontos, mert ha ez megdagad, akkor egy nagy akadály képződik, és olyan személyiséggé válsz, aki teljesen elszakadt a Mindent-átható Erőtől. Ez azt jelenti, hogy minden védelem, minden útmutatás, minden tápláló dolog, minden elkezd eltűnni az életedből.

Most folytatjuk ettől a központtól eddig a központig itt, ami nagyon fontos, és beszélnem kell róla, bár már ideje befejeznem az előadást, hogy ez az Agnya csakra, ami az agyalapi mirigy és a tobozmirigy között helyezkedik el, ami irányítja az egótokat és a szuperegótokat, a látóidegek kereszteződésében van ez a nagyon finom központ. Néhányan ezt hívják a harmadik szemnek, de az a harmadik szem, amit ők látnak, nem az, amiről én beszélek. A harmadik szem azt jelenti, amelyikkel befelé látunk, nem kifelé. Ez a központ nagyon fontos, és ezt a központot Mahavishnu ékesíti, ami az indiai neve és angol néven pedig Urunk Jézus Krisztus. Ez egy nagyon fontos központ. „Keresd az Uradat.” Hol keresd, hol van Ő? Őt fel kell ébreszteni és ez az Ő székhelye (Shri Mataji az Agnya csakrára mutat). Mivel legtöbben ebből a kultúrkörből érkeztetek, ezért akarok beszélni róla, bár Mahavira és Buddha is bennünk vannak, Mahavira itt van, Buddha meg itt, de Krisztus itt van középen az agyban.

Ez az a fontos dolog, amivel a keresztény intézmények nincsenek tisztában Krisztussal kapcsolatban. Krisztusnak bennünk kell megszületnie. Fel kell, hogy ébredjen bennünk. Ez csak a Kundalini felébresztésével lehetséges. Amikor Krisztus felébred azon a helyen, az egót és a szuperegót is magába szívja, ez az eredménye felébredésének és ez nagyon nagy dolog. Ezért mondja azt, hogy „Én vagyok a kapu.”

Persze, Őt keresztre feszítették, de a keresztre feszítés a dráma része volt, mert az ego és a szuperego ezt a pontot annyira összenyomta, hogy ahhoz, hogy át lehessen haladni valaki Istenire volt szükség. Ő maga volt az Omkara, egy Isteni személy, aki sohasem halt meg és áthaladt azon a ponton. Krishna, aki ezen a helyen van, azt mondta „Nainam chhindanti shastraani, nainam dahati paavakah.”. Azt mondta, hogy „Ez az Isteni Erő, ez az Omkara, Őt senki nem tudja megölni, senki nem tudja elpusztítani.” Ő maga született meg Jézus Krisztusban, hogy létrehozza az átjárót számunkra, és azt is bebizonyította, hogy ezt az erőt nem lehet megölni.

Ők mind egyek és kapcsolódnak egymáshoz. Ezt a Sahaja Jógában meg fogjátok tapasztalni. Mert amikor a kapcsolat létrejön, akkor kérdéseket kell feltennetek. Mi a kapcsolat Jézus és Krishna között? A vibrációk megadják majd a választ. Ők mindannyian nagyon szorosan kapcsolódnak egymáshoz. Krisztus azt mondta, „Aki nincs ellenem, az velem van.” Senki nem próbálta meg kitalálni, hogy kikről beszélt. A Bibliában meg van írva, „Lángnyelvekként jelenek meg előttetek.” Senki nem próbálta meg kitalálni, hogy mit jelent ez, vagy az Élet Fája. Ez az Élet Fája, itt. (Shri Mataji a Viráta képére mutat.)

Tehát Ő fel kell, hogy ébredjen bennetek, ez a legfontosabb. Azt mondta erről, „Valaki eljön majd és felébreszt, és akkor felismeritek az Atyát mindörökre.” Most melyek azok az intézmények, amelyeket Urunk Jézus Krisztus nevében működtetnek és elvégzik-e ezt a munkát? Amit ők tesznek az csak ünneplés, karnevál, pénzgyűjtés és templomépítés, semmi más. Minden emberi lényt úgy kell felépíteni, mint egy templomot, azzal, hogy Krisztust felébresztjük bennük. Ezt jelenti a keresztelés, a keresztség. De valójában a Kundalini felébredése jelenti a valódi megkeresztelkedést, amikor áthalad a kutacson keresztül, amit Brahmarandrának neveznek. Ki az, aki megtette már ezt? Senki.

Elmentem egy egyházközösségbe, amit Unity Egyháznak hívnak, ők egyesítették az összes egyházat, azt hiszem, és a világ összes kóbor lelkét is összegyűjtötték. Mindenféle hamis guru működik ott, mindenféle. nincs egyáltalán józan ítélőképességük. Tudjátok, meg vagyok döbbenve. Azt kell mondanom, Krisztus nem volt nagyon diplomatikus, mert ahogy kigúnyolta az ilyen embereket, majd ezt mondta: „Ha forróak, akkor megbirkózunk velük,” - ami azt jelenti, a forrónak akadálya van - „ha hidegek, akkor szeretjük őket, de ha, sem ez, sem az, akkor ki fogom köpni őket.” Ezek az Ő szavai. Mert ezek a sületlen emberek kompromisszumot kötnek az ördöggel, miközben Istenről beszélnek. Hogyan is lesznek képesek elvégezni a munkájukat?

Inkább miért nem ébresztitek fel Krisztust magatokban, hogy magatok tapasztaljátok meg? Elámultok majd azon, hogy amikor felemelitek a Kundalinit és a Kundalini eléri ezt a pontot ahol nem tud továbbhaladni - az összes kereszténynél ez a probléma -, akkor meg kell kérnetek őket, hogy mondják el a Miatyánkot, és ez működik, mert ez egy mantra. Amikor ebben a központotokban akadály van, mert Krishna a Kollektív Lény, és „Allah ho akbar” is ugyanazt jelenti. A fületekbe kell tenni az ujjatokat és azt mondani, hogy „Allah ho akbar.” Ha megvalósult lelkek vagytok, akkor a Kundalini fel fog emelkedni. Láthatjátok a Kundalini lüktetését a keresztcsontban, láthatjátok a felemelkedését, érezhetitek, ahogyan áttör a Sahastrarában, ott, ahol felemelkedik és áttör. Tehát ekkor léptek át Krisztus kapuján, aki ezt a két képződményt magába szívja és létrehoz egy utat. Amikor a Kundalini az Agnya csakra fölé emelkedik, akkor gondolatnélkülivé váltok.

A limbikus terület ez az Isteni Királyság, ahová elvezetnek benneteket és a Kundalini áthalad itt. Ez volt az utolsó feladat, amit el kellett végezni, és ez most megtörtént. Ez most tömegesen is megtörténik. Ennek meg kell történnie, ennek meg kellett történnie, megígérték, és eljött az idő. De néha azon töprengek, hogy hol vannak az emberek? Most itt vagyok veletek Angliában, és elámulnátok azon, hogy Indiában, - ezek az emberek látták -, ezrek és ezrek jöttek, hogy Önmegvalósulást kapjanak a falvakban. Itt pedig olyan embereket találtam, akik nem a valóságra kíváncsiak, csak cirkusz kell nekik. Legalább az angolok eljöttek, de indiaiak nagyon kevesen és ők is lemorzsolódtak. Ez meglepő és érthetetlen. Elképesztő, hogy működnek a dolgok. Mikor fogunk már hozzá? Úgy értem, hogy ingyen van, semmit sem kell fizetnetek, ez a sajátotok, spontán és ott van bennetek. Az emberek megkapják az Önmegvalósulást, de ennek ellenére elvesznek.

Ez annyira megdöbbentő, már tíz éve dolgozom itt, nem is hiszitek el. Illetve nyolc éve? Nyolc éve. Négy évig, az első négy évben hatan voltak, akik felemelkedtek majd visszasüllyedtek, felemelkedtek majd visszaestek. Azt mondtam, „Miféle emberek ezek?” Négy évig, el tudjátok képzelni? Indiába elmegyek három hónapra, és ezrek kapják meg az Önmegvalósulást. Csak néhányan lesznek megmentve, ahogyan János jövendölte? Ő azt mondta, hogy csak néhány ezren lesznek megmentve. Ez vár ránk Nyugaton? Meglepő, de Angliában vannak a legkevesebben, még Olaszországban is jobb a helyzet, Svájcban, Genfben is sokkal jobb. Mi történik itt? Itt rajonganak egy olyan emberért, aki egy Rolls Royce-ot kér, aki egy 59-es Rolls Royce-ot kér a követőitől, akik éheznek és megszerezték neki a Rolls Royce-ot, és amikor ő megérkezett, akkor odaadták neki. El tudjátok ezt képzelni? És azt mondják róla, hogy ő a tökéletes mester. Nem maradt józan eszük, hogy megértsék hogyan is kaphatnák meg a Lelket ezért az értelmetlen Rolls Royce-ért cserébe? Legalább a derbyshirei lakosokat nem kellene, hogy lenyűgözze egy ilyen autó, hiszen itt készítik. Nem tudtok Istent készíteni, ugye? Rolls Royce-ot tudtok készíteni, ez rendben van, de elcserélhettek-e egy Rolls Royce-ot Istenért cserébe?

Az emberek rajonganak az ilyen szörnyű dolgokért, mint például egy olyan szörnyűségért, hogy valaki megtanítson benneteket repülni. Itt ül az igazgató felesége, aki epilepsziától szenved, a férje epilepsziás lett, a lánya epilepsziás lett, mindannyian megbetegedtek és fontok ezreit fizették ki, háromezer fontot, azért, hogy repüljenek és elkezdtek ugrálni, mint a békák. El tudjátok képzelni!? Ésszerű lenne megkérni azt a gurut, hogy ugorjon le a pisai ferde toronyból, - azt hiszem, hogy ez csakis ezért épült - és meg kellene nézni, hogy tud-e akár egy centivel is magasabbra emelkedni. Miért nem használjátok az eszeteket? A legkiegyensúlyozottabb és legintelligensebb embereknek kellene lennetek.

Tegnap elmondtam nektek, hogy hol vagytok. Az Univerzum legfontosabb helye a Szív, és Anglia az Univerzum Szíve, és a Szív letargikus. Mit tehetnék? Nektek kell megmondanotok, hogy mit tegyek. Hogyan pumpáljam át ezt a Szívet a valóságba? Vannak keresők, nem mondanám, hogy nincsenek, Mikor megjelentek a hippik, ezrek váltak hippivé. Minden abszurd dolgot nagyon könnyen elfogadnak. Miért nem fogadják el azt, amit valójában keresnek? Ezt nem vagyok képes megérteni, egyszerűen nem értem.

Nem bevándorlóként jöttem ide, ezt elmondtam nektek. Azért jöttem, mert valami történt és a férjemet ideszólította a munkája, ami nagyon fontos volt, és azt hiszem, hogy előre elrendeltetett. Ennek így kellett történnie. De most könyörögnöm kell nektek, hogy fogadjátok el ezt és értsétek meg, hogy ez az, amit William Blake mondott: „Próféták lesznek majd ebben az országban, az Isten emberei prófétákká lesznek és képesek lesznek arra, hogy prófétákká tegyenek másokat.” Ez a Sahaja Jóga semmi más, csakis ez. Annyi mindent megjövendölt, még azt a házat is leírta, ahol lakom, leírta a ház pontos helyét, ahol most lakunk. Leírta azt az ashramot is, ahol lefektetjük a Sahaja jóga alapjait, olyan részletességgel, hogy elámulok, milyen nagy bölcs, milyen látnok született ebben az országban, és senki nem akarja ezt felismerni. Most mit tegyek? Remélem, hogy hamarosan az emberek felismerik majd, hogy milyen óriási szerepet, milyen nagyon fontos és életbevágó szerepet kell felvállalniuk az egész emberiség átalakításában és megmentésében, ebben a katasztrófa sújtotta korszakban. Ők azok, akiknek el kell vezetniük az embereket az Isteni Királyságba. Ezt remélem és erre adom az áldásom.

Isten áldjon benneteket!

Szerencsére nagyon jól megalapozott Sahaja jógik vannak Derbyshire-ban, ez valóban meglepő, és Blake sokszor megemlíti Derbyshire-t, ezért akarták, hogy Derbyshire-be jöjjek. Azt mondtam, „Birmingham elég nekem, nem fogok elmenni Derbyshire-be.”

Azt mondták, „Kérünk Anyánk. Blake beszélt arról, hogy Te eljössz Derbyshire-be.” Így kerültem ide és remélem, hogy ebben a központban nagyon sok jó Sahaja jógi lesz majd. Nagyszerű próféták származhatnak innen, hiszen Blake hangsúlyosan említette és ajánlotta Derbyshire-t. De ma azt láttam, amikor autóztunk, hogy nagyon sok itt a fekete mágia, az emberek szörnyűséges, szörnyűséges dolgokba merülnek bele. Nagyon aggódtam, eléggé aggódtam. Ez egy nagyon veszélyes dolog, veszélyes nektek, a gyerekeiteknek, a családotoknak, mindenkinek. Láttam ezt a gazdagságot, és elámultam azon, hogy mennyire virágzik itt ez az üzlet. Isten adjon nektek erőt és megfelelő bölcsességet ahhoz, hogy megértsétek, hol van a helyetek Isten nagyszerű munkájában.

Ha van kérdésetek, akkor szánhatunk erre öt percet. Tegnap sok ember sok kérdést tett fel, tulajdonképpen csak az első napon engedem meg, hogy kérdezzenek, mert a második napon ez már csak időpazarlás. Ne tegyetek fel személyes kérdéseket, az égre kérlek titeket, ne tegyetek fel semmilyen személyes kérdést. Erre majd később lesz lehetőség, személyesen foglalkozhatunk ezzel, de most, ha valami általánosat akartok kérdezni, kérlek, tegyetek fel átfogó kérdéseket.

A hallgatóság kérdez: Láttad már Te magad Istent?

Shri Mataji: Miért kérdezel ilyet? Jogod van ezt a kérdést feltenni? Először is lásd meg a Lelkedet, és azután beszélhetünk róla. Miért kellett egy ilyen kérdést feltenned? Indiai vagy? Akkor legalább viselkedj helyesen. Kérlek, ülj le! Egy ilyen arrogáns kérdést nem lenne szabad feltenni: „Láttad Istent?” Hogy kérdezhetsz Tőlem ilyet? Milyen jogod van ahhoz, hogy ezt kérdezd Tőlem? Nekem kell megkérdeznem tőled: már érezted a Lelkedet? Rendben? Először a Lelked érezd! Ezért nem beszélt Buddha soha Istenről - pont tegnap mondtam ezt nektek -, mert most hirtelen te Istent akarod látni. Képes a szemed arra, hogy meglássa Istent? Még Engem sem látsz, akkor hogyan láthatnád Istent?

Először is válj a Lélekké, és azután beszélünk majd róla. Egy kisgyerek nem megy oda beszélni egy királlyal és nem üti Őt arcon, ugye? Viselkedhet így egy gyerek? Ismernünk kell a korlátainkat, a 'maryada'-kat. Az indiaiaknak különösen tudniuk kell ezt, bár néha meglepődöm. Feltenni egy ilyen kérdést: „Láttad-e Istent?” Hogy láttam-e vagy sem, miért kellene elmondanom neked? Mit mond? Nem illik ilyet kérdezni, nem illik. Nagyon arrogáns. Meg vagyok lepődve, hogy ilyen viselkedést tanultál itt, egy indiai sohasem tesz ilyet, ez nagyon kínos. Csak képzeld el, ha láttam Őt, hinni fog Nekem? Vagy nem láttam Őt... Úgy értem, micsoda kérdés ez: Láttad Őt, vagy sem?

Indiában nem találkoztok ilyen emberrel. Nem is tudom, hogy honnan kerülnek ide ezek a materialista, durva emberek. Hogy lehet ilyen kérdést feltenni Nekem? Ez még sohasem fordult elő. Azért vagyok itt, hogy Önmegvalósulást adjak nektek, ez minden. Ezt meg kell kapnotok, és ehhez jogotok van. Tegyük fel, hogy ez egy bank és alá kell írnom a csekkjeiteket, ez minden. Ha aláírom a csekkjeiteket, akkor kész, vége. Ennyi a kapcsolatom veletek, Nem fogok magamról beszélni, hogy újra keresztre feszítsetek. Krisztus megpróbált magáról beszélni, és keresztre feszítették.

Ha most azt mondanám neki, „Természetesen ismerem Istent”, nem fogadná el. Ha azt mondanám, „Nem ismerem” azt sem fogadná el. Buta. Az indiaiak egyáltalán nem buták, hanem nagyon is bölcs emberek, azt kell mondanom. Meg vagyok döbbenve honnan jön ez a butaság. Nagyon bölcsek, az indiaiak nagyon bölcs emberek, mert ez a jóga földje; olyan ősi ország a miénk. Ti nem ismeritek ennek az országnak a dicsőségét, el sem tudom mondani. Ne ítéljétek meg (Indiát) az ilyen emberek láttán, ne, ne, ne. Ez egy nagyszerű ország, nagyszerű, spirituális, teljességgel spirituális ország. Látjátok ők itt, nem tudom, mi bajuk lehet, nagyon felületes emberek jöttek ide, szerfelett felületesek. Persze van itt néhány nagyszerű lélek is, elmondhatom, de ne ítéljétek, ne ítéljétek meg ezt a nagyszerű országot.

Egyszer Indiába utaztam a férjemmel és azt mondtam neki: „Elértük az országunkat.”

Azt kérdezte: „Honnan tudod?”

Azt válaszoltam: „Csak nézd meg a vibrációkat.” Az egész országból áradnak a vibrációk, az atmoszférában áramlanak a vibrációk.

Azt kérdezte: „Tényleg?”

Mondtam: „Menj és kérdezd meg a pilótát.” Az első osztályon utaztunk, lement és megkérdezte.

A pilóta azt válaszolta: „Uram, körülbelül egy perce értük el a légteret”.

Ilyen nagyszerű ez az ország. Az egész Univerzum Kundalinijének székhelye ez az ország. El tudjátok ezt képzelni? A Kundalini! Nincs vágyuk a keresésre, pedig a vágy ereje lakik ott, és nekik még sincs erejük a kereséséhez. Magam is meglepődöm. Azok, akik idejöttek, mint guruk, olyan szörnyűséges emberek, akik csak pénzt keresnek. Néha szégyellem magam, hogy indiai vagyok egyáltalán, vagy amikor szégyellem magam néha úgy érzem: „Mit tettek ezek a mi örökségünkkel?” Olyan hatalmas az örökségünk. Ti csak a fa hajtásai vagytok, ti csak a külső, ti vagytok a fa és mi vagyunk a gyökerek. Nem tudtok nélkülünk élni. Mi vagyunk a gyökereitek, de a gyökereket, amiket itt látok nem tudom megérteni. De rendben van, ez csak az Anyai aggódás.

Legyen most meg, tartsátok Felém a kezeiteket, vegyétek le mind a cipőtöket, biztosan keresők vagytok, ha nem akkor mi értelme van annak, hogy eljöttetek a programomra?
