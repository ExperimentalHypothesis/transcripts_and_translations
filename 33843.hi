16 फ़रवरी 1986
Talk to Sahaja Yogis
New Delhi (भारत)
Talk Language: Hindi | Transcript (Hindi) - VERIFIED

आप लोगों का ये प्रेम भरा स्वागत देखके, दिल भर आता है।

दिल्ली वालों में जितना प्यार भरेगा, उतना ही कल्याण का मार्ग बनने वाला है। प्रेम के प्रति उदासीन होने वाले लोग, सहजयोग में बढ़ नहीं सकते। हम दूसरों को कितना प्यार दे सकते हैं, इसकी पूरी कल्पना अभी आपको नहीं है, क्योंकि हमारे अंदर प्यार का सागर बसा हुआ है, और उसकी झलक मात्र भी हमने अभी तक देखी नहीं कि हम कितने प्यार से ओतप्रोत हैं। परमात्मा ने भी हमें बनाया सो अपने प्यार में ही बनाया है और जिस चैतन्य को आप जानते हैं और जिस ब्रह्म को आप महसूस करते हैं ये ब्रह्म भी उनका प्यार ही है। प्यार ही सत्य है।

जो मनुष्य किसी से प्यार करता है, या स्त्री किसी बच्चे से प्यार करती है, पति से प्यार करती है तो वो उसके बारे में सब कुछ जान जाती है। तो भी वो बाह्यतः जानना हो जाता है, लेकिन आप जब चैतन्य से किसी को जानते हैं तो उसके बारे में आप सब कुछ एक साथ जान सकते हैं। इसको आपने प्रत्यक्ष में अनुभव किया है, आप खुद जानते हैं कि आप अपने उंगलियों पर इस चैतन्य को भी जान सकते हैं, अपने को भी जान सकते हैं, और दूसरों को भी जान सकते हैं। लेकिन अभी तक ये हमारे अंदर आस्था नहीं आयी की ये चैतन्य प्यार है। परमात्मा का प्यार है। ये प्यार की शक्ति है।

शक्ति का अर्थ तो हम लोग हमेशा विध्वंस से लगाते हैं, किसी की घृणा से लगाते हैं, लेकिन परमात्मा का जो प्यार है, वो जब हमारे अंदर उतरता है तो पूरी तरह से हमें शांतिमय बना देता है। जिसको कि अंग्रेजी में कहते हैं ‘रिलैक्स्ड’ (relaxed), किसी भी तरह की हिंसक भावना हमारे अंदर आ ही नहीं सकती। किसी तरह का भी आततायी, एग्रेसिवनेस आ ही नहीं सकता। और जब एग्रेशन अवतरणों ने किया भी, तो वो इसलिए कि वो शांति के विरोधक थे, वो प्रेम के विरोधक थे, वो द्वेषपूर्ण थे, राक्षसी थे।

आज संसार में सब दूर आसुरी विद्या फैल गयी है, कृष्ण ने बताया था कि आसुरी विद्या जब फैलती है, तो बहुत ज़ोर में पकड़ लेती है। इसकी वजह क्या हो सकती है? यह सोचना चाहिए, आसुरी विद्या जल्दी फैलती है और सहजयोग धीरे-धीरे क्यों फैलता है? सोचना चाहिए, कि जो इतनी अच्छी चीज़ है, जो सर्वोत्तम चीज़ है, वो धीरे धीरे फैलती है और जो गन्दी चीजें हैं वो इतनी जल्दी क्यों फैल जाती हैं? इसकी वजह यह है कि जब मनुष्य की चेतना बढ़ती है तो वो उलटी तरफ बढ़ती है। ऐसे भी श्रीकृष्ण ने ये भी बात कही है की अधोगति पर जाती है।

ये पेड़ का जो मूल है वो आपके मस्तिष्क में है। तो इस ब्रेन की ओर जाने का क्या मार्ग है ऊर्ध्वगति की ओर जाने का क्या मार्ग है। आप तो जानते हैं कि कुंडलिनी के जागरण से आपका जो चित्त है, वो ऊर्ध्वगति को प्राप्त होता है, पर गर आप ऊर्ध्वगति की और जा रहे हैं और बार-बार आप अधोगति की और उतर आते हैं, तो इस बंदर कूदी में आप कहाँ पहुँच पाइयेगा?.

जैसे स्कूल में पढ़ाया जाता है कि एक आदमी था उसने 4 दिन काम किया, फिर वो भाग गया, फिर दूसरा एक आदमी आया उसने 2 दिन उस काम को तोड़ा फिर वो भाग गया फिर उसके बाद तीसरा आदमी आया तो ऐसे हालत में वो काम पूरा कैसे हो सकता है? आज बनाया कल तोड़ा क्योंकि हम उस अधोगति से ऊपर उठ रहे हैं, उस जड़ता से हम ऊपर उठ रहे हैं, इसलिए उधर खिंचाव ज्यादा हो जाता है और इसीलिए बहुत ज़ोर लगाकर के ऊपर उठना पड़ता है।

हालांकि परमेश्वर की शक्ति आतुर है, कि आपको कमल के जैसे सुंदर ऊर्ध्वगति दान करें और उसने प्रदान किया भी है। लेकिन उस दशा में रहने के लिए आपको थोड़ा सा ज़ोर लगाना पड़ता है और ज़ोर बड़ा सुन्दर है वो है प्यार का।

अब प्यार का विश्लेषण कैसा किया जाए? प्यार का मतलब ये होता है कि जहाँ आप कोई सा भी कार्य करते हैं, वो अपने हित के लिए और दूसरों के हित के लिए होना चाहिए। हित आत्मा का साध्य होना चाहिए, आत्मा का हित जो है वही प्यार है और वही आनंद है।

अब हम देखते हैं कि दुनिया में लोग किसी भी एक धारणा पे जुट जाते हैं। यही बात ठीक है ऐसे ही करना चाहिए, यही होना चाहिए, मैं यही ठीक समझता हूँ, ऐसे ही करना चाहिए इसे हम लोग अहंकार कहते हैं। अहंकार माने मैं करता हूँ, कितनी बार आपसे मैंने बताया कि हम कुछ भी नहीं करते, कोई मरी हुई चीज़ को अगर हम दूसरी मरी हुई चीज़ बना दें, तो हम क्या करते हैं? समझ लीजिये अगर एक पेड़ मर जाए और उससे हम एक फर्निचर बना दे, तो हमने क्या विशेष चीज़ कर ली? कुछ भी नहीं किया, एक मरी से दूसरी बना ली, और मरी हुई चीजों को इस्तेमाल करने से, हम भी धीरे-धीरे मरते हैं, माने हमारे भी अंदर आदतें जुट जाती हैं। जैसे कि हमें अगर आदत हो गयी कि हम पलंग पे सोंये तो जमीन पे नहीं सो सकते, फिर पलंग उठाते फिरिये दुनिया भर में।

अब हमारी क्योंकि जड़ता से ही प्रगति हुई है, जड़ की और आकर्षण एक तरह से बना हुआ है। उसको तोड़ने का एक ही तरीका है, क्या हम अपने से प्यार करते हैं? क्या हम स्वयं को प्यार करते हैं? गर हम स्वयं को प्यार करते हैं, तो कितनी बातें उसमें आ जाती है कि क्या हम कोई सा भी कार्य करते वक्त अपना अपमान या उपमर्द तो नहीं करते? माने चिढ़ जाना, बिगड़ जाना, नाराज हो जाना, इसके लिए फिर हम दुखी भी हो तो भी जिस वक्त हुआ सो तो उतर गई आपकी इज्जत। दूसरी बात गर हम अपने से प्यार करते हैं तो हमारे अंदर एक तरह की ऐसी व्यवस्था होनी चाहिए कि दूसरा देखने वाला कहे कि कोई संत खड़ा हुआ है। आप लोग सब संत हो गए, थोड़े अध-कच्चे भी है, ये नहीं मैं कहती कि सब पक्के संत हो गए हैं। अध-कच्चे तो सही पर हो तो गए आप आप संत! अब आप असंतों के जैसे तो घूम नहीं सकते। गर आपका अब बर्ताव इस तरह से रहे कि जो एक संत नहीं करता तो ये तो बहुत बड़ी अपनी हानि है।

क्योंकि एक तो पहले आपको संत होना नहीं चाहिए था, नहीं होते तो लोग कहते है चलो ये उचक्के ही हैं चोर हैं चलो इनपे तो ऐसे ही हैं घूमा करते हैं ऐसे पच्चीसों गलियों में, ऐसे बहुत से देखे गए, लेकिन आप संत हैं। तो उसकी एक अपनी हस्ती है जो कि माननीय होनी चाहिए, जिसको लोग माने, लेकिन माने कैसे अगर वो माननीय नहीं है? तो प्यार जब तक असलियत पे नहीं आता, जब तक असली प्यार नहीं होता है, तब तक झूठे प्यार से हम अपना उत्थान नहीं कर सकते।

अब गर हम अपना प्यार इस तरह से तौले कि हमने अपने लिए क्या किया? हमने जमीनें खरीद ली, मकानें बना लिए, बाल बच्चे हमारे पढ़ गए, सब कुछ हो गया। अब हमने अपने लिए क्या किया? स्वार्थ ‘स्व का अर्थ’ हमने लगा लिया क्या? अपने लिए हमने कौन सी सेवा की? माँ की सेवा तो बाद में होगी, पहले अपनी करो बेटे! अपनी सेवा में क्या प्राप्त होने का है क्या हमारा लक्ष्य है वो सोच लेना चाहिए। हमें क्या पाने का है? हमें पूर्णतया परमात्मा के साम्राज्य में अधिकार से बैठना है, उस अधिकार को हमें प्राप्त करना है। उसके लिए हमने कौन सी गतिविधियाँ की? कौन सी व्यवस्था की है अपने जीवन के साथ? कौन से तौर-तरीके अपनाए हैं, ये सोचना चाहिए।  अब सहजयोग में कितनी बार बताया गया कि भाई गर आपको आगे बढ़ना है इस वृक्ष को ऊपर की ओर चढ़ाना है, तो आपको ध्यान करना चाहिए।

अब इसपे लोग सोचते है कि माँ ध्यान से कैसे होता है?  अब देखिये कैसे होता है, जब तक आप ध्यान नहीं करते हैं, मन चल- बिचल थोड़ा सा रहता है। जब आप सहजयोग के विधि के साथ ध्यान करते हैं, तो आप निर्विचार में उतर जाते हैं, निर्विचारिता आपको शांति प्रदान करती है। गर समझ लीजिये एक पेड़ आप लगाइए, वहाँ रोज़ भूकंप हो रहा हो तो क्या वो पेड़ पनप पायेगा?  जिस जगह शांति होगी वही ना तो पेड़ बढ़ेगा, जहाँ अशांति है, यहाँ हर चीज़ हिल रही है, डांवाडोल है, वहाँ क्या कोई पेड़ पनप सकता है?

जिस हस्ती में शांति प्रस्थापित हो गई है, वहीं पे ये पेड़ बढ़ सकता है। इसलिए पहले निर्विचारिता में उतरना पड़ेगा, उसके लिए ध्यान के सिवाय और कोई सा मार्ग मुझे नजर नहीं आता। पहले ध्यान में स्थित हो करके अपनी निर्विचारिता हमें स्थित करनी चाहिए। कितने देर के लिए हम निर्विचार रह सकते हैं, ये सोचना चाहिए।

जैसे अभी कोई सुंदर चित्र है उसकी और आपने देखा और आप निर्विचार हो जाये, तो सोचना चाहिए कि आप की शक्ति बढ़ गई है। किसी भी चित्र की और देखने के बाद, आपमें अगर ऐसी भावना आये कि ये चित्र अगर मुझे मिल जाए तो कैसा होगा। इसको कहाँ से खरीदना चाहिए, ये कितने का है, ये किसने बनाया? माने गर विचारधाराएं शुरू हुई तो ये समझ लेना चाहिए कि हमने इस चित्र से प्यार करना शुरू कर दिया है, अपने से नहीं। जब तक हम ये कहते रहेंगे कि ये मेरा है माने वो मैं नहीं हूँ, मुझसे अलग चीज़ है। तो जब अपने को हमे बढ़ाना है और इसकी पूरी वृद्धि करनी है, ग्रोथ करनी है तो जरूरी है कि हम ध्यान में रहें और निर्विचारिता अपने अंदर स्थापित करें।

जब तक निर्विचारिता स्थापित नहीं होती है, सहजयोग बातचीत ही बातचीत रह जाएगी। जब तक हम अपने से ही प्यार नहीं कर सकते तो हम दूसरों से क्या प्यार करेंगे, लेकिन प्यार का अर्थ ये नहीं होता है कि अपने से प्यार करने का मतलब ये है कि हमारे बहुत सारे रुपए पैसे इकट्ठे हो जाएं या हमारे पास 10-12 मोटरगाड़ी हो जाएँ और हम बड़े आराम से घूमते फिरते रहें। ये जो लोग पा भी लेते हैं वो भी आप जानते हैं माँ के पास आते हैं और कहते हैं कि “माँ इस का कुछ इलाज करिये। हम तो भर पाए”, वो भी सुखी नहीं।

श्री माताजी : ‘’ज़रा दरवाज़ा बंद कर लीजिए, आवाज़’’,

अब जो अपने से प्यार करता है, वो सब चीज़ से देखता है कि ये शरीर जो परमात्मा का है, जो उसका मंदिर है, उसे किस तरह से सुंदर स्वच्छ रखा जाए। इस मामले में भी बड़ी गलत धारणायें संसार में हैं, जैसे आज कल के मॉडर्न जमाने में बहुत सी बातें निकल आयी की साहब हर एक आदमी को दुबला होना चाहिए, अब उसके लिए चाहे आपको टीबी हो जाये तो भी आप दुबले हो जाईए। आप मच्छरों जैसे जब तक नहीं होईयेगा तब तक आप खूबसूरत नहीं होते और ऐसी खूबसूरती लेके करने का क्या है? जिस शरीर का आकर्षण मनुष्य को नीचे की ओर ले जाता है, ऐसा शरीर बिल्कुल व्यर्थ है। शरीर ऐसा होना चाहिए कि जिसके अंग-प्रत्यंग से चैतन्य बहे। जिस शरीर का अंग-प्रत्यंग जितना भी बना हुआ है वो ऐसा हो कि जिससे सबका शुभ हो। ऐसा वो शरीर हो कि जो जहाँ एक बार छू जाए वो चीज़ प्लावित हो जाए और उसमें से चैतन्य बहना शुरू हो जाए। ये शरीर का सौंदर्य जो है यही दैवी सौंदर्य है और बाह्य के सौंदर्य की ओर दौड़ना और इस तरह की धारणाओं के ऊपर चलना कभी तो कहते हैं ‘मोटे हो जाओ’, कभी कहते है ‘दुबले हो जाओ’, मोटे और दुबले होना या और तरह से अपने शरीर को चमकाना इसकी कोई भी सहयोग में खास जरूरत होती नहीं।

के लोग बहुत सारे ये सोचते है कि 10 बार नहाने से तंदुरस्ती अच्छी होती है। कोई लोग ये सोचते है की बदन पे हर तरह के लेपन लगाने से शरीर अच्छा होता है, इसकी आपको कोई जरूरत नहीं है। स्वयं आपके अंदर ये सब चीजें कार्यान्वित हैं। ध्यान ये देना चाहिए, क्या हमारे शरीर की यष्टि ऐसी है, कि इसके अंग प्रत्यंग से पवित्रता बहती है? हमारी ओर देखकर लोगों को क्या पवित्रता की भावना आती है की अपवित्रता की? इसीलिये बहोत बार मैं आपसे कहती हूं कि जो परम्परागत हमारे अंदर कपड़े आदि का व्यवहार बताया गया है, उसे आप इस्तेमाल करें।

ये हजारों वर्ष की तपस्या से पाया हुआ एक बड़ा भारी धरोहर हमारे पास है, हेरीटेज (heritage) है। और उसकी परम्परागत जो चीजें हैं उनको संभालने का प्रयत्न करें। परम्परागत जो कलाएं हैं, परम्परागत जो आभूषण आदि हैं, उसके जो वस्त्रादि हैं, ये हजारों वर्षो से हमारे देश में परख के पाए हुए हैं, उनको आपको इस्तमाल करना चाहिए, उसका उपयोग करना चाहिए। लेकिन हम लोग इतने अभिभूत हैं पश्चिमात्य देशो से, कि हम अपनी जो कुछ भी संस्कृति है, “सं-कृति”, जो पवित्र बनी हुई कृतिया हैं, उसको भूल कर के बाहर की चीज़ो को अपना लेते हैं।

और इसी से हमारे अंदर जो चीज अत्यंत महत्वपूर्ण है, जिसे हम आत्मा कहते हैं, उसपे आवरण पड़ जातें हैं। अपने देश की हजारों वस्तुएँ ऐसी हैं जो आत्मा को सजाती हैं, दबाती नहीं। लेकिन हमारी दृष्टि बाह्य की ओर जल्दी जाती है। उसकी भी वजह है। मनुष्य होने के नाते दृष्टि बहार जाती ही है। एक बार आपसे समझाया था मैंने कि ऐसा क्यों होता है। लेकिन जब हम अपनी ओर दृष्टि ले जाना चाहते हैं, तो मन ही मन मुस्काते हैं और सोचते हैं, कि कितना सुंदर है अंदर, कितना पवित्र है अंदर, कितना आनंदमय है। इसको छोड़ कर के हम और क्यों भटक रहे हैं? लेकिन क्योंकी वो प्रांगण हमने अभी तक पाया नहीं, उसको जाना नहीं, इसलिए हम ये कार्य कर रहे हैं । इसिलिये हम अपने को इतना प्यार नहीं कर पाते, ऐसी चीज़ों को प्यार करते हैं जो हमारे आत्मा को धूसर करती है, हमें दिखाई नहीं देती। बहुत सी बातें इस तरह की हमारे जीवन में हैं।

अब जैसे पश्चिमात्य लोगों की बातें हैं, अब तो हम रह चुके हैं वहां, हम देखते हैं कि इतना बिना वजह वो लोग अपने जीवन को बर्बाद कर रहे हैं, अधोगति में जा रहे हैं, की इन लोगों के लिए उठाना बहोत ही मुश्किल काम है, वो समझाना बहोत ही मुश्किल काम है, क्योंकि इनके अंदर कोई जड़ें ही नहीं। जो आए जिधर चाहे बहका दे, इधर बहका दे तो इधर बहक गये, उधर बहका दिजिए तो उधर बहक गये। लेकिन आपकी जड़ें हैं, और आप ही लोग उनका उद्धार कर सकते हैं। वो लोग अपना स्वयं उद्धार नहीं कर सकते। उनकी मदद आपको करनी है, कि अपनी जड़ों को पहचानें।

और ये जड़ का जो ज्ञान है, जो सहजयोग में निहित है। सहजयोग में छिपा हुआ जो ज्ञान है वो इस जड़ का, ये आप लोग जानिये। तो दूसरी बात ये आ जाती है कि शरीर के साथ आपका ज्ञान भी प्रगल्भ होना चाहिए। वो भी एक संतों जैसा होना चाहिए। पहले संत लोग कोई यूनिवर्सिटी नहीं गए, कॉलेज नहीं गए, पढ़ते नहीं थे। बहोतों को शायद लिखना पढ़ना भी नहीं आता हो, ऐसे भी संत साधु हो गए हो। लेकिन संतों के लक्षण सारे उनमें थे। सबसे बड़ा - "निर्गुणाचे भेटी आलो सगुणाशी". “मैं तो निर्गुण देखने आया था, निराकार देखने आया था, तुम तो सगुण खड़े हुए हो।” ये तो सिर्फ सहजयोगी ही समझ सकते हैं भाषा को। लेकिन क्या हम लोग ऐसा एक दूसरों से कहते हैं? क्या हम ये समझते हैं, कि जो निराकार है वो सगुण आप लोगों में बैठा हुआ है? वो साकार हो कर के आपके अंदर जागृत है। क्या ये भावना हमें एक दूसरे के प्रति है? ये श्रद्धा और ये आदर हम लोगो को एक दुसरो (दूसरों) के प्रति है? जो एक दर्जी को कुम्भार के प्रति था, वो है? इसमें आप किसी भी पोजीशन के हो, बड़े हो, छोटे हो, इससे कोई फर्क नहीं पड़ता।

गुरु नानक के पास जब नामदेव गए, तो उनका बड़ा स्वागत हुआ और उनसे कहा गया कि आप अब कुछ पंजाबी में कविताएँ लिखिये। तो आपको आश्चर्य होगा कि नामदेव की किताब इतनी बड़ी है, उसमें से आधी जो है उसमें हिंदी और पंजाबी में कविताएँ हैं। और इतने सहुलियत से उन्होने पंजाबी और हिंदी भाषा में लिखा है। मराठी भाषा और हिंदी भाषा का तो मेल है ही, लेकिन पंजाबी का इतना मेल नहीं बैठता। मैं भी पंजाबी भाषा जानती हूँ। और आश्चर्य की बात है कि इतना सुगम और इतना सुंदर लिखा है सारा कुछ, कि पढ़ते ही बनता है। पर उनका कितना आदर श्री नानक साहब ने किया, कि ग्रंथ साहब में तक उनके, सखुबाई, जो कि बर्तन मांजनेवाली घर की औरत थी, उसका तक ग्रंथ साहब में उद्धरण है।

इससे आप समझ सकते हैं, कि संतो की जो मान्यता है वो संत ही कर सकते हैं, और क्या करेंगे। औलिया निज़ामुद्दीन हो गए।आप जानते हैं कि उस वक़्त के सुल्तान ने कहा कि कल तुम मेरे सामने सर नहीं झुकाओगे तो मैं तुम्हारी गर्दन कटा दूंगा मैं कल। और दूसरे दिन उनकी ही गर्दन कट गई। संतों को पहचानने वाले संत ही होते हैं। तो पहले अपना संतपना जो है वो ठीक होना चाहिए नहीं तो आप संत को पहचानिएगा कैसे? अगर आपके अंदर वाइब्रेशन्स (vibrations) ही नहीं आ रहे हैं, अगर आप निर्विचार ही नहीं हो रहे हैं, जब आपके अंदर सहजयोग का कुछ कमल ही नहीं खिला हुआ, आपका हृदय ही जब बंद है, तो आप संतों का मान कैसे करेंगे और आपका भी मान कौन करेगा? सीधा हिसाब है।

तो संतों का मान जब शुरू होता है, तब मनुष्य ये भी सोचता है कि उस मान्यता पे हम आये। और उस मान्यता को पाने के लिए हमें नम्रतापूर्वक ध्यान करना चाहिए। यहाँ बातों के, और लेक्चरों से तो काम होने नहीं वाला। हम सहजयोगी सहजयोगी करके भी नहीं होने वाला। सर्टिफिकेट लगाने से भी नहीं होने वाला। आप कितने भी डोनेशन दे, नहीं दे, कुछ करे उससे नहीं होने वाला। इसमें जब तक फल नहीं लगेंगे तब तक यही लोग कहेंगे की हां माँ जानते हैं ये भी एक है। खड़े हुए हैं। ऐसे बहुत देख लिये। सो फलद्रूप होना चाहिए। इसमें फल लगने चाहिए। और उसके लिए सबसे पहले इस प्यार का वरण करना चाहिए। जिस प्यार में मनुष्य के पास सत्य का दर्शन होता है, इतना ही नहीं, पर उसमें सुज्ञता आती है, विज़डम (wisdom) आती है। इस प्यार में विज़डम आती है। और उस प्यार के साथ, उस मोहकता के साथ, उस मृदुता के साथ, धीरे-धीरे यह पेड़ बड़ा सुंदर बढ़ने लग जाता है।

इसको संवारना चाहिए। इसको प्यार से संवारना चाहिए। मान दे कर संवारना चाहिए। अपना मान रख के संवारना चाहिए। इसको बढ़ाना चाहिए। इसको सजाना चाहिए इस तरह से, की लोग देखें और कहें, कि वाह रे वाह, कितने संत इस माँ ने बना दिये। पहले तो एक ही दो दिखाइ देते थे। और फिर देखिये कि उस जमाने में बिचारे एक कहीं तो नामदेव, एक कहीं तो नानक साहब, एक कहीं तो कबीर, एक कहीं तो वो बिचारे गोरा कुम्भार, तो दूसरे जमाने में हुए, तो दो चार और हो गए। उनकी कोई जमात तो नहीं थी। उनका कोई विश्व निर्मल धर्म तो नहीं था। जिसके बूते पे खड़े हो जाए। इतने संतों का समागम और इतनी सुंदर मंडली तो कभी नहीं बनी थी। लेकिन उसके जगह अगर कुरूपता दिखाई दे तो समझ लेना चाहिए, कि अभी हमने अपने को प्यार नहीं किया। और माँ तो हमको इतना प्यार करती है और हम अपने को नहीं प्यार करते। अपने को शुद्ध स्वच्छ बनाना इससे बढकर कर और क्या अपनी मनुष्य सेवा कर सकता है। और जितना मनुष्य आपको देखेगा किआप इतने ऊँचे हस्ती हैं, इतने शरीफ, असलियत में, जबानी जमाखर्च में नहीं, तब वो समझेगा कि आप में एक नई ज्योत जग गई है। और वो भी चाहेगा कि हमें भी ये ज्योत मिल जाए।

सहजयोग का बढने का एक ही तरीका मैं देखती हूँ, कि आप को देख कर लोग कहें, कि सहजयोग विशेष है। मैं तो रियाध गई थी, वहां कहने लगे वो आपके सहजयोगी जो हैं, वह तो अजीब आदमी है। मैंने कहा क्यों? वो तो अपनी माँ को इल ट्रीट (ill treat) करते हैं और अपने को सहजयोगी कहलाते हैं। तीसरे मिले वो कहने लगे वो क्या सहजयोगी हैं, उन्होने तो हमारी ये चीज़ मार ली। वो अपने को सहजयोगी कहलाते हैं। चौथे मिले, कहने लगे वो तो लड़ते ही रहते हैं आपस में वो कहते हैं दोनों सहजयोगी हैं मियां बीवी।

तो पहले इसमें प्रेम का दर्शन होना चाहिए। आपस में प्रेम भाव, दोस्ती, लेकिन चालाकी करना, सहजयोग में मान्य नहीं। जो चालाक है वो महामूर्ख है मेरे विचार से तो, कि वो आपने ही को धोखा दे रहा है, किसको धोखा दे रहे हो भाई तुम? वो तो कबीर दास जी ने भी कहा है, कि जिसने जग को ठगा उसने अपने को ठग लिया, बेवकूफी है वो। तो अपने साथ चालाकी क्या करने की, अपने साथ तो कम से कम सच्चाई रखनी चाहिए, कि भाई मैं अपने को क्यों ठग रहा हूँ? मैं अपनी सुन्दरता को क्यों घटा रहा हूँ?

सो, जो भी आपका अंदर है, वो बाहर दिखाई देने लग जाएगा। धीरे-धीरे, आप देखेंगे कि आप सौम्य स्वरूप, आकर्षक, मोहक, इस तरह के एक विशेष रूप के योगी, संत हो जायेंगे।

यही मैं दिल्ली वालों से बिनती करती हूँ। दिल्ली में सहजयोग में, जो कुछ भी मैं देखती हूँ, मैं ये सोचती हूँ, कि ये लोग अपने से प्यार नहीं करते। एक तो सरकारी यहाँ जो असर है, कि सरकार से आगे भी एक बड़ी भारी सरकार बैठी हुई है। और वो सरकार प्यार से चलती है, विश्वास से, आनंद से चलती है। उस सरकार में हमें खड़ा होना है। इस भावना को दृढ़ करना है और अपने प्रति पूर्ण विश्वास रखना है कि हम होंगे यहीं कहीं। जब तक आप लोग इस दशा में नहीं पहुंचेंगे, आप इस देश का भी कुछ कल्याण नहीं कर सकते। अपने घरवालों का भी कोई कल्याण नहीं कर सकते। किसी का भी नहीं कर सकते अगर आप ही के पांव जमे नहीं है जमीन पर तो आप किसको बचा सकते हैं बताइए। आप खुद ही डाँवाडोल खड़े हुए हैं तो दो चार और आ जाएंगे तो आप डूब जाइएगा, और यही होता है। इसीलिए हम देखते हैं की आसुरी विद्या आदमी जल्दी पकड़ता है और शुद्ध विद्या कठिनाई से पकड़ता है।

हमें आप मानते हैं सो तो ठीक है। मानना तो है ही क्या करें अब। लेकिन मानने का अर्थ ये नहीं होना चाहिए कि हमने माँ के पैर छू लिए, माँ को हार पहना दिए माँ को फूल दे दिया। नहीं। मेरे गले के हार बनना चाहिए आपको। आपको बनना चाहिए। हार को नहीं, आप मेरे गले के हार बनिए। आप मेरी शोभा बने तब मैं कहूं के आप मुझे मानते हैं कि दुनिया कहे कि “हां भई तुम्हारे एक सहजयोगी मिले थे, उनको देखकर हम समझ गए कि कोई विशेष बात है ऐसे हो नहीं सकता”।

जैसे हमारे पति ये सोचते थे शुरू से ही, कि तुम तो हो अवलिया। तुम्हारे जैसा और कोई हो नहीं सकता। वो ये विश्वास पूर्ण उनको था। कभी हो ही नहीं सकता तुम कुछ कर लो, सर मार लो कभी नही हो सकता‌ और जो जैसे हैं वैसे ही रहेंगे कोई बदल नहीं सकता। लेकिन जब उन्होंने देखा कि इतने लोग बदल गए हैं, तो कहने लगे भई अब मेरे से बेईमानी नहीं हो सकती, बस। अब तो मानना ही पड़ेगा कि ये कुछ तुमने कर दिया। कुछ किया नहीं आपके अंदर जो हीरा था वो ही आपके सामने लाके रख दिया कि बेटे तुम ये हीरा हो। ये देखो इस हीरे की चमक में तुम आ जाओ और तो कुछ किया ही नहीं। और जब वो हीरा सामने आया तो लोग भी तो देख के हैरान हो जाते कि साहब ये क्या थे और आज क्या हो गए। पहले तो कंकड, पत्थर के बराबर भी नहीं थे, आज हीरा बनके माँ के मुकुट में चमक रहे हैं ।

सारा वातावरण, सारी सृष्टि, पंचमहाभूत सारे आपके चरणों में खड़े हुए हैं, मै आप से बता रही हूं। लेकिन आपको अपने से प्यार करना सीखना होगा। अब हमारे प्यार की बात ऐसी है कि हमने आपको हमारे शरीर में ही स्थान दे दिया है। आपको आश्चर्य होगा कि अगर आप कोई गलत काम करते हैं तो मेरा शरीर दुखता है। ये शरीर इतना अजीब है, कि प्यार में इसने सबको अंदर ही समेट लिया है।

अभी एक बच्चा जो कि पार बच्चा है, लंदन में सीढ़ी पे से गिरा और उसको बुरी तरह की चोट आ गई और उसका ब्रेन बिल्कुल फट गया, और उसका जो सेरेब्रो स्पाईनल फ्लूईड था वो अजीब तरहसे खून से भर गया और मेरी हालत ऐसी खराब हुई मेरी समझ नहीं आ रहा था कि ऐसा कौन होगा जिनको इतनी तकलीफ हो गयी होगी और जैसे ही वहां से फोन आया और इन्होंने बताया, कि माँ ऐसा ऐसा एक बच्चा गिरा वो, और उसका ऐसा हुआ उसी वख़्त मेरी तकलीफ ठीक हो गई और बच्चा भी उधर ठीक हो गया। जिसकी कोई आशा नहीं थी बचने की।

अब इससे आप समझ लीजिए कि माँ ने आपको कितना प्यार दिया। जैसे भी आप हैं आपको अपने शरीर में ले लिया है। थोड़ी तकलीफ ही होगी ना कोई हर्ज नहीं। तो मेरे शरीर में लेने से आपकी रक्षा तो होती ही रहेगी और आपका संगोपन हो जाएगा और पूरी तरह से आपको हम प्लावित कर सकेंगे। नरिश  (nourish) कर सकेंगे। जैसे कि माँ अपने पेट में बच्चे को रख लेती है, गर्भ में रख के और उसको कितने प्यार से रखती है। इसी तरह से हमने आपको हमारे शरीर में संचारित कर लिया। जो अपने को सहज योगी समझता है उसको समझना चाहिए कि मेरा स्थान माँ के सिर्फ हृदय में नहीं है लेकिन उसके शरीर में बहने वाले खून में है। और सारे शरीर भर में दौड़ रहा हूं, तो मुझे कैसा होना चाहिए, जिससे मेरी माँ को तकलीफ ना हो और अगर मुझे तकलीफ नहीं हुई, तो सारे संसार की भी तकलीफ दूर हो जाएगी।

ऐसी भावना करके आप अपने से प्यार करिए। फिर दूसरों से तो अपने ही आप प्यार हो जाएगा। उसको कहने की जरूरत नहीं। पहले अपने से प्यार करिए, जो भी कार्य करते हैं, वो एक डिग्निफाइड तरीके से, अपने को एक उश्रंखल (frivolous) लोगों जैसे, या,  किसी ढोंगी हिपोक्रीट जैसे, कोई सा भी कार्य क्यूं ना हो। बहोत से लोग हैं वो बहोत  बनके ऐसे दिखाते हैं जैसे कि बहोत बड़े सहजयोगी हैं, लेकिन कुंडलिनी तो वहीं पे जमी हुई है। कुछ लोग हैं बकबकते रहते हैं। सहजयोग के बारे में आपने क्या जाना, जो ज्ञान प्रगल्भ होना है।

सो मैने ऐसा सोचा है कि यहां पर एक क्लास होना चाहिए। जिसमें औरतें भी और आदमी भी समझें की सहजयोग क्या है। इसका ज्ञान क्या है। इसके चक्रों को जानना, बहोत से लोग मैंने देखा एड्वेंट खरीदते हैं। जैसे कोई धर्म पुस्तक हो और खरीद के उसपे सुंदर मखमल का वो चढ़ा के उसकी रोज पूजा करते हैं। अब अखंड जैसे वो होता है रामायण पाठ या वो अखंड और क्या होता है आपका ग्रंथसाहब, ऐसे वो अखंड ना करें, इतना ही मैं मांगती हूँ । क्यूँकि पढ़े जा रहें हैं एक उंगली रखी फिर दूसरा उसने उंगली रखी फिर वो पढ़े जा रहा, खोपड़ी में कुछ भी नहीं जा रहा।

जानना चाहिए कि सहजयोग क्या है? आप लोगों को खड़ा होना चाहिए।आप सबको मेरे जैसे भाषण देना आना चाहिए। मेरे जैसे समझाना आना चाहिए, सहजयोग क्या है। एक शिक्षा है इसे सीखना चाहिए। अभ्यास। जो कि श्रीकृष्ण ने कहा कि अभ्यासेन। अभ्यास करें। ये चीज क्या है। सहजयोगी हम हैं। अब हम सहजयोगी हो गए। लोग कहेंगे भई ये क्या होता है? अब पता नही।कुछ तो होता ही है। तो वो भी होना चाहिए।

अपने वाइब्रेशंस जिनको हम कहते हैं कि चैतन्य की लहरियाँ हैं, उनका भी पूरा परखना आना चाहिए, इसका क्या मतलब है, उसका क्या मतलब है। कितनी बातें गुह्य से गुह्यतर हमने आपको बता दीं और कहना चाहिए गुह्य से गुह्यतर, गुह्यतम हमने आपको बता दीं। सारी चीजें आपको बता दीं। लेकिन हम लोग उसे जानना ही नहीं चाहेंगे। तो क्या हमारा लेक्चर सुना, ध्यान लगा लिए बस हो गया, ऐसे थोड़े ही। खोपड़ी में जाना चाहिए। उसका रिकॉर्डिंग होना चाहिए। इतना ही नही कि उसको फिर से बताना आना चाहिए। तभी वो ज्ञान हुआ।

तो सिर्फ ये कि आपका पार होना ही सब कुछ नहीं है।अब जो बड़े-बड़े साधु संत हो गए, उन्होंने, तो ये सब कुछ इतना जाना भी नहीं था बेचारों ने। अगर जानते होते तो वो भी आपके जैसे जागृति देते रहते। लेकिन अनेक जीवन जो इनके बीते, जिसमें उन्होंने जो कुछ भी सुकृत किया था, जिसके बूते पर, वो इत्ते बड़े संत पद में पैदा हुए, वो सब पूर्व जनम का पाया हुआ जो कुछ भी है, हजारों वर्षों का ज्ञान, वो उनके आगे स्पष्ट हो गया। लेकिन आपके लिए तो एक ही जनम में सब कुछ हमने बता दिया।आपको कोई मेहनत भी करनी नहीं पड़ी, ना इतने जन्म जन्मांतर के सुकृत चाहिए कुछ नहीं चाहिये। ये तो ऐसा ही हुआ कि एक पैसा बैंक में डालके हजारों रुपए आप ले लीजिए।

समझ लीजिए इस बात को। उनका जो ज्ञान है, वो अनेक जन्म की तपस्या से पाया हुआ है। बड़े-बड़े ऋषि मुनि साधु संत जो हुए हैं, वो पहले जमानें में बड़े मनन करने वाले, द्रष्टा ऐसे हो करके, सर्वसाधारण साधु के रूप में पैदा हुए थे, संतो के रूप में, कि सर्व जनसमुदाय से बातचीत कर सकें। लेकिन हम तो सर्वसामान्य जनसमुदाय हैं। सुकृत भी हमारा थोड़ा बहुत होगा ही। तो अब एक ही जनम में अगर आप सब कुछ जान सकते हैं, सुकृत की भी जरूरत नहीं। लोग पूछते भी हैं उनमें से एक बड़े भारी साधु मुझे कहने लगे कि, माँ हमने तो हजारों वर्ष तपस्या करने पे सब पाया आपने इनको एक मिनट में क्यूँ दे दिया? तो हमने कहा भई देखो हमारी मर्जी है। मर्जी में आ गया हो गया। हम क्या करें? मर्जी की बात है। तुम क्यूँ जलते हो?

इस तरह की बात है। कि सोचना ये चाहिए कि एक ही जनम में हमें सब कुछ मिला है और मुझे अगर खुश करना है, तो सिर्फ आपस में बिल्कुल बैर नहीं रखो। ये बैर या तो अहंकार से आता है या प्रति अहंकार, जिसे हम मन कहते हैं, उससे आता है। दोनों से परे आत्मा के सन्निध जा करके, सबसे शांतिपूर्वक रहिए।

अब जैसे कि मद्रास में हमने देखा कि दो आदमियों का सम्मेलन करके और अगर लीडरशिप बनाई जाए तो काम चलेगा। क्यूँकि यहां पंजाबी लोग बहोत हैं, पंजाबी भाषा जाननेवाले और अंग्रेजी जानने वाले हैं और इस ख्याल से हमने सोचा है कि डॉक्टर तलवार और पहले से ही अपने पास में वेणुगोपालन जी हैं, इन दोनों को मिला करके दो पहिए की गाड़ी चला के देखें दिल्ली में। हो सकता है बाद में चार पहिए की भी चलानी पड़ जाए और नहीं तो बगैर पहिए की भी चल सकती है। जिस दिन बगैर पहिए की चलेगी उस दिन असली गाड़ी बन गई। लेकिन फिलहाल इस तरह से चलाना है और अपनी मर्यादाओं में अपनी समझ में रहना चाहिए। जो मर्यादा से रहित है वो कार्य नहीं करना चाहिए। हमको देखना चाहिए हम अपनी मर्यादा में है या नहीं।अब जैसे हमने एक कहा है कि औरतों को एडमिनिस्ट्रेशन में जाना नहीं चाहिए। क्योंकि हम शक्ति हैं।

समझ लीजिए ये पंखा है, ये चलता है शक्ति पर अब अगर शक्ति पंखा होना चाहे तो क्या गड़बड़ हो जाएगा बताइए। ठीक है औरतें औरतों का एडमिनिस्ट्रेशन करें उसमें हर्ज नहीं।  पर जब औरत अपना स्थान छोड़कर मर्यादा छोड़ देती है तो गड़बड़ हो जाता है और जब आदमी अपनी मर्यादाएं छोड़ दें तो गड़बड़ हो जाता है।अपनी अपनी जैसी प्रवृत्ति और अपना जैसा शरीर, और जो निसर्ग ने बनाई हुई चीज़ है उसका अवमान नहीं करना चाहिए। लेकिन इसका मतलब नहीं कि आप सर पर चढ़ जाएं। ये, अपने देश की संस्कृति नहीं है।

अपने देश में स्त्री को तो " यत्र नार्या पुज्यन्ते तत्र रमंते देवता " कहा है। जहां स्त्री पूजी जाती है, जो घर की देवी है, उसको मारने पीटने से वो  क्या आपको आशीर्वाद देगी? उसको देवी स्वरूप पूजा जाएगा और उसको पूजनीय भी होना पड़ेगा। तो पंखे का काम शक्ति नहीं कर सकतीं और शक्ति का काम पंखा नहीं कर सकता। शक्ति को अपने जगह अपने गौरव में खड़ा होना चाहिए। आदमियों को ठीक है, पंखा जैसे हिलता है ऐसे हिलने दीजिए। दौड़ने दीजिए। मेहनत करने दीजिए। आप लोग बस खर्चा करिए। ये जो कमायें उसको खर्चा करने में आपको कोई हर्ज नहीं

लेकिन औरतों पे जो एक आजकल बीमारी चल पड़ी है कि आदमियों की बराबरी करना। साहब आप लोगों का दिमाग ख़राब है। किसलिए आराम से बैठिए और दूसरा ये कि, बराबरी भी जब करनी है, तो ये जानना चाहिए कि हम स्त्री स्वरूप है।  स्त्री का काम है प्यार बढा़ना, शांति बढ़ाना, सुख देना, आनंद देना। ये शक्तियां लेकर के अगर आप करना चाहें  कोई सा भी काम तो आपने अपनी जो हस्ती है, अपना जो व्यक्तित्व है उसको नहीं मिटाया। लेकिन उसका प्रकाश सारे समाज में फैलाया और अगर हमारे जैसे आपके पास शक्तियां आ जाऍं, तो फिर क्या कहने ! फिर तो आप ऐसे ही बैठे-बैठे सब कर लेंगे।

माने ये कि अब हमको अगर कोई चीज पसंद नहीं, तो हम किसी से झगड़ा नहीं करते, ऐसा इंतजाम कर देतें हैं कि वो चीज होतीं ही नहीं। अपने आप। तो या तो ऐसी शक्तियां आप लोग पा लीजिए । पर शुद्ध शक्ति में रहना चाहिए अगर आप थोड़ी देर आदमी बन जाऍं, थोड़ी देर औरत बन जाऍं तो नही होगा। औरत की अपनी शक्ति में आप रहें। जैसे हमारे यहाँ सती की शक्ति मानी जाती है। तब फिर देखिए बैठे बिठाये आप सबको घुमा सकती हैं । उसके गौरव में खड़ा होना चाहिए। हमारे यहा सती की शक्ति, यति से भी ऊॅंची मानी जाती थी, श्रीकृष्ण की भी मूर्ति जो थी वो भी एक सती से कम ही मानी जाती थी।उन्होंने कहा था कि जिस वक्त उनको शाप हुआ, कि आपकी मृत्यु, सारे यदुवंश की भी मृत्यु हो जाएगी, तो उन्होंने सर आंखों पर वो शाप ले लिया, क्योंकि एक सती से आया था। मंदोदरी के एक कंकण के आगे श्रीराम के बाण तक वापस आ जाते थे। ये स्त्री की शक्ति है। जैसे धरा है पृथ्वी है। ये स्त्री है। ये सारा संसार का पाप अपने अंदर समाने की शक्ति रखती है, और उसके अंदर से सुंदर फल फूल आदि जो ऋतंभरा प्रज्ञा है सारी इस पृथ्वी से निकलती है।

आप ये कभी नहीं कह सकते पृथ्वी में शक्ति नहीं। कितनी शक्तिशाली चीज है और जब इसका विस्फोट होता है, तो हजारों को ठिकाने लगा सकता है।इसी तरह स्त्री की शक्ति भी एक धरा जैसी है। शांत, गंभीर, सबको उठाने वाली एक बड़ी भारी चीज है। सबका भार अपने ऊपर वहन करनेवाली, एक महान शक्ति ये है और कुंडलीनीभी एक स्त्री शक्ति है। कुंडलिनी के सिवा आपका उत्थान नहीं हो सकता। इसलिए कोई स्त्री होने से नीची ऊँची कभी नहीं हो जाती है, किंतु उसका अपना एक स्वरूप है, आपका एक स्वरूप है और दोनों चीजों का जो आदमी पूरी तरह से मान रखता है, और समझ में मर्यादा में रहता है, वह स्त्री हो, चाहे पुरुष हो, उच्च से उच्च स्थिति में पहुँच जाता है।

कहिए के, जैसे के, आप देखते हैं, जीसस क्राइस्ट के लाइफ में, उनकी शक्ति उनकी माँ थी, जो की महालक्ष्मी शक्ति है। महालक्ष्मी शक्ति इतनी जबरदस्त शक्ति है। लेकिन जब उनका लड़का क्रूस पर चढ़ाया गया, उन्हीं के कहने से, तो जिस तरह से उन्होंने बर्दाश्त किया, पूरी शक्ति होते हुए भी आप अपने लड़के को इस तरह से क्रूस पर चढ़ने दें क्यूंकि एक नाटक पूरा करना था। ये महान शक्ति की बात है। अगर आपके अंदर शक्ति नहीं है, तो ठीक है निर्मल का क्या? लेकिन जो इतनी बलवती शक्ति होने पर भी उन्होंने ये सारा नाटक पूरा होने दिया, क्यूंकि होने का था, ये महान शक्ति है।

इतिहास में शिवाजी की माँ का उदाहरण दिया जाता है कि एक लड़का जो शिवाजी जिसको उन्होंने इतना पनपाया, इतना बड़ा किया, उसको इतना ऊॅंचे स्थान पर पहुँचाया, वो हर समय अपने लड़के को भी जिस तरह से, शहीद बनाने पे तुली रहती थी। जिस वख़्त सिंहगड को जीतना था, उनके पास एक चिट्ठी आई वहाँ से एक कमल कुमारी नाम की लड़की की, उसने एक चिट्ठी भेजी कि, मेरे आप भाई हैं और मुझे बचाइए, नहीं तो मेरी इज्जत चली जाएगी और उनके माँ के पास यह चिट्ठी आई। तो माँ ने शिवाजी को लिखा, कि अगर आप खाना खा रहे हो, तो हाथ धोने यहाँ चले आईये। उनकी माँ तो तलवार लेकर गई नहीं। वहाँ चले आए। तो उन्होंने कहा कि कल तक ये किला आपको जीतना होगा। तैयार?  कल तक इस किले को जीतना है आपको, और वहाँ से अपनी बहन को छुड़ाना है। तो उस वख़्त में वहाँ पे  तानाजी आए थे। तानाजी ने कहा कि भई तानाजी तो  बहोत आ जाएंगे  शिवाजी नहीं आ सकते तो मैं जाता हूं और ऐसी ऐसी उन्होंने उस वख़्त बातें की कि सुन के आश्चर्य लगता है। ये सहज में ही, स्पॉन्टेनियसली, ऐसी वीरश्री पूर्ण बातें हैं, कि सुनके लगता है कि इस देश में ऐसे गौरवपूर्ण लोग हैं। लेकिन उनकी माँ उसके पीछे में थीं। उनकी शक्ति उनकी माँ थीं। शिवाजी की शक्ति उनकी माँ थीं ।

हर आदमी जो ऊंचा उठता है उसके पीछे में उसकी स्त्री शक्ति ही होती है। उसमें जब तक स्त्री अपने को गौरव न मानेगी, तो वो बिल्कुल विद्रूप हो जाती है। ये समझ हमारे अंदर आना बहोत जरूरी है, और जब इसका संतुलन आ जाएगा, तब हमारा जो सहजयोग का समाज है, एक बड़ा आदर्श और ऊँचे किस्म का विशेष रूप धारण किए हुए रहेगा, कि जिससे सारा समाज ही नहीं, भारतवर्ष ही नहीं, लेकिन सारा विश्व ही प्रकाशित हो जाएगा। बहोत बड़ा कार्य है। इससे आप अपने को इस गौरव के योग्य बनाईये, कि सारे दुनिया में ऐसा कार्य आज तक हुआ नहीं, किसी युग में ऐसा नहीं हुआ, इतना विशेष कार्य आप कर रहे हैं। इतना महान कार्य में आप जुटें हुऍं हैं और इस महान कार्य को करने के लिए जो कुछ करना है, वो भी महान है और उसके गौरव के लिए आप लोगों को पूरी तरह से सज्ज होना चाहिए।

ये नहीं कि इसमें आफत है, कैसे करें,ध्यान कैसे करें, ऐसे छुटपुट्टे लोगों के लिए सहजयोग नहीं है। "येऱ्या गबाळ्याचे काम नोहे", उनका क्या ? ऐसे रद्दी लोगों के लिए यह काम नहीं । रामदास स्वामी ने तो साफ कह दिया, "त्याला पाहिजे जातीचे"। इसके लिए चाहिए एक विशेष लोग, अगर ये आपके अंदर नहीं है, तो हमें नमस्कार और आपको भी नमस्कार!

जब गांधी जी ने लड़ाई लड़ी थी तो लोगों ने कितना त्याग किया था। हमारी फैमिली में हम देखते हैं कि सब चीज इन लोगों ने त्याग दी। फादर हमारे जेल में, मदर हमारी जेल में, इत्तेसारे बच्चे घर में, हम सात साल की उमर में चाबी लेकर घूमते थे।लेकिन सहजयोग के लिए कोई भी त्याग नहीं करने को तैयार। बुद्धि त्याग देते हैं पर और कुछ नहीं त्यागने को तैयार। त्याग माने क्या त्याग है इसमें कौनसा त्याग है? सब तरह का आशीर्वाद ही आशीर्वाद है। इतने बड़े महान कार्य में तो वाकई में बहोत त्याग करने की जरूरत है। बहोत कुछ देने की जरूरत है। बहोत अनुदान चाहिए। पैसे का नहीं हो, तो श्रम का चाहिए। मन का चाहिए, बुद्धि का चाहिए, सब चीज का अनुदान होगा तभी ये कार्य हो सकता है। लेकिन थोड़ा सा भी जो नहीं कर सकते वो क्या करेंगे बताइए। उसमें फिर झगड़ेबाजी़ भी चलती है।ये सहज योग नहीं होगा फिर। ये तो कुछ एक, अजीब तरह का दूसरा आंदोलन कर लीजिए।

जैसे कि और लोग नहीं कभी गांधी टोपी लगाई, कभी पीली टोपी लगाई,  कभी नीली टोपी लगाई, चले झंडा ले कर के। ऐसे सहजयोगी भी किसी दिन झंडा लेके चले।ये संतों के राज में हम बैठे हुए हैं। संतों की इतनी मंडली कभी देखी नहीं थी। इस संतों के मंडली में जो होना चाहिए,जो विशेष आह्लाददायिनी शक्ति इनकी दिखनी चाहिए, प्रेममयी शक्ति दिखनी चाहिए। इनके मुख पर आनंद की ज्योत जलती दिखनी चाहिए। यही सब ना चाहते हैं हम? जिसमें आपका भी भला हो और संसार का भी भला हो। यही एक माँ की इच्छा है कि मेरी सारी शक्तियां तुम लोग ले लो। कितना तुम में अंदर गहनता और जितनी तुम्हारे अंदर महानता उभरेगी, उतना सब कुछ आपके अंदर समाते जाएगा। अपने आप  सहजमे। सो, एक मॉं की जो एक छोटी सी इच्छा है, कि जो कुछ हमारा है, सब आप प्राप्त करिए।

कुछ भी आपसे छुपाके नहीं रखा गया। कोई सा भी ज्ञान छुपा के नहीं रखा धीरे-धीरे सब बता दिया है और धीरे-धीरे और बता देंगे। लेकिन आज कम  से कम इतना तो आपको तय करना चाहिए कि माँ हम रोज ध्यान करके अपनी प्रगति करेंगे। रोज हम ध्यान करेंगे।  इतना समय तो देना ही पड़ेगा। इतना अगर आप हमें आज वचन दें दें, तो हम सोचें कि आपने हमें हजारों फूलों से भर दिया।

श्री माताजी:  हां सो और कोई बात है। कैन आई हैव सम

पानी दे दीजिए पहले। हां, गरम पानी थोड़ा।

सहजी:    जो सहजयोगी है योगिनी अपने फूल मालाऍं रखना चाहते हैं चरणों में, तो मेहरबानी करके एक-एक करके आएं और आरती के बाद, आरती के बाद फूल चढ़ाऍं पर माताजी के चरणों को हाथ मत लगायें। सामने चरणों के आप बेशक हार चढ़ायें, अपना मस्तक झुकाऐं।

माताजी:  ठीक है?

सहजी :  आरती अभी कर लेंगे।

माताजी:  अं , अच्छा व्हॉट एल्स, यू वॉन्ट मी टू से समथिंग?

सहजी :  आरती अभी करें कि कीर्तन कर लें

माताजी:  कीर्तन भी ठीक है। एक बात पहले कह दूं मैं, व्यवस्था के लिए, के निगम साहब को, हमने सोचा है कि ट्रेजरर बना दें। डॉक्टर निगम और उनके साथ गगन काम करेंगे। वर्मा साहब को, सेक्रेटरी बनाने का सोच रहे हैं। हालांकि ये सारी व्यवस्थाऍं सब नाटक है, ये तो आप समझ रहे हैं। लेकिन नाटक के बगैर मनुष्य कुछ समझता ही नहीं है तो उसको नाटक ही करना पड़ता है। सीधी-साधी बात समझ में नहीं आती, थोड़ा नाटक खेलना पड़ता है। तो अभी रंगमंच पे अपने जो लोग आए हैं उनका रंगमंच मत तोड़ियेगा और चलने दीजिए। उनको मानना चाहिए। क्यूंकि हम सबसे संपर्क, प्रत्यक्ष में नहीं कर पाते। तो उनके ही थ्रू हो सकता है। हर एक आदमी को बोलने की जरूरत नहीं। इनके थ्रू ही करा लीजिए।

दूसरा प्रश्न है, हमारे यहां जो कुछ भी पुस्तकें छापी जाती हैं या निर्मला योग आदि छापा जाता है, उसमें माथुर साहब बहोत मेहनत कर रहें हैं और राय साहब भी बहोत मेहनत कर रहें हैं। उसके अलावा मैं चाहती हूं के योगी महाजन जो हैं, वो उनके साथ जुट जाएं, और सब लोग आपस में, ठीक से उस पर विचार विमर्श करके तय कर लें।

कुछ कुछ शिकायतें हैं के फोटो जो छापते हैं, वो फोटो की वाइब्रेशंस ठीक नहीं होतीं। या तो फोटो अच्छी नहीं होती है। कुछ ऐसे विचार हैं कि गलतियाँ हो जाती हैं। बहोत से लोगों के आर्टिकल्स आए हुए हैं, जो छापे नहीं जाते। फिर ये कि उसका हिसाब किताब सब कुछ जो है, ये तीन लोगों को मिलके उसकी कमिटी में रखना चाहिए।

कोई सी भी चीज आप जब कहते हैं किसी से कि ऐसे माताजी ने कहा था, ये गलत बात है। सहजयोग में आपको क्या कहना है वो कहिए। माताजी ने कहा था, मदर सेड सो। किसी को भी ऐसा कहना नहीं कि संजयः उवाच ऐसी बात नहीं। आपको क्या कहना है, आप कहिए कि मैं कहता हूँ। हिम्मत से कहिए। हिम्मत से कहना चाहिए, मै कहता हूँ ये ऐसी बात है। अपने ऊपर जिम्मेदारी ले कर के, पूर्ण प्रतिष्ठा के साथ आप कहिए, कि मैं ये बात कह रहा हूँ ये बात है और आप अगर साफ ऐसी बात कह दें वो अच्छा रहेगा और हर आदमी को अपने हाथ में कायदा लेना नहीं चाहिए। आपके सामने ये लोग हैं, इनको आप बताइए कोई बात हो, इन्हीं के थ्रू सब वितरण होना चाहिए। उल्टे जो कुछ हिसाब किताब है, तो मैंने बताया कि दो तरह के हिसाब किताब होते हैं, एक तो हिसाब किताब ये कि जो आपका ट्रस्ट वस्ट का है, और दूसरा जो है जो कि आपके रोजमर्रा का है, वो हिसाब भी सबके सामने रखना चाहिए।

कोई बड़ा भारी इसमें खर्चा पानी नहीं है, मै तो हमेशा पूछती हूँ आपको कितना रुपया चाहिए बताइए, हम दें देते हैं, छोड़िए। लेकिन, इस तरह से नई व्यवस्था अब हो रही है और नई व्यवस्था में मेरे खयाल से काम बन जाना चाहिए। ज्यादा ज़ोरअंग्रेजी पे ना होते हुए हिंदी पे करें। अंग्रेजी भाषा किसी भी तरह से हमारे लिए ठीक नहीं। उसकी वजह ये है के अंग्रेजी भाषा में हम लोग आत्मा की बात खास कह नहीं पाते। दूसरी ये कि जब सब लोग हिंदी भाषा जानते हैं, जो अपनी आंतरिक भाषा है, उसमें बोलना चाहिए और सबसे तो बड़ी बात ये है कि जो हम लोग कहते भी हैं ये कि हम अंग्रेजी बोलते हैं, वो भी अजीब सी अंग्रेजी है, इंडियन इंग्लिश जिसको कहते हैं। हमने जो अंग्रेजी पढ़ी थी चौसर वौसर की वैसी तो अंग्रेजी कही सुनाई नहीं देती।

एक हमारे पिता को हम जरूर कहे सकते हैं कि वो मास्टर थे अंग्रेजी के। हम तो अपने भी अंग्रेजी को इंडियन इंग्लिश कहते हैं। हमने तो कभी अंग्रेजी सीखी ही नहीं। तो जो भी सीखी इंडियन इंग्लिश सीखी है। वही बोलते हैं, पर ये लोग उसको सोचते हैं कि मैं बहुत अच्छी अंग्रेजी बोलती हूं मुझे बड़ा आश्चर्य लगता है, क्यूंकि मैंने तो कभी सीखी भी नहीं ये भाषा। सो जब हमारी इंडियन इंग्लिश ही है, जब हम उसमें पारंगत ही नहीं हो सकते, तो हमारी जो देश की भाषा है, उसको पहले हमें जानना चाहिए।

दूसरी बात ये है, कि हम लोग जब छोटे थे तो सारी, देखिये आश्चर्य की बात है, कि जब अंग्रेज थे, तो उनका इतना असर नहीं था। जब वो चले गए तब उनका असर है। मतलब कहते है ना, जब तक साधु रहता है तो उसको सब सताते रहते हैं और जब वो मर गया तो उसकी फिर मस्जिदें बनतीं उस तरह की हालत है।

जब वो चले गए तो अब सब अंग्रेज हो गए। जैसे इनके सर पे टोपी रख के चले गए। अब वो लोग चले गए हैं, हमको अपनी राष्ट्रीय भाषा को पूरी तरह से सीख लेना चाहिए। जब हम दूसरों की भाषा सीखते हैं, तो अपनी राष्ट्रीय भाषा क्यों नहीं सीख सकते? अब पंजाबी लोग जिस तरह से हिंदी बोलते हैं, भगवान बचाए रखें! मुझे तो समझ ही में नही आता है। फिर हिंदी वाले भी जैसी हिंदी बोलते हैं, उससे भी भगवान बचाए रखें! स्पष्ट को अस्पष्ट बोलेंगे।

अभी एक आईएएस ऑफिसर इंचार्ज ऑफ़ दिस कुंभ मेला [he did not know] ही डिड नॉट नो प्रसासन। उससे तो अच्छी मै ही हिंदी बोल लेती हूँ। सो अपनी भाषा हमें नहीं आती बड़ी लज्जा की बात है। अपनी हिंदी भाषा हमें सीख लेनी चाहिए। सब को हिंदी भाषा आनी चाहिए। इसकी वजह सबसे जो खराबी हुई है वो ये है कि अपने देश में हर जगह बड़े-बड़े बड़े बड़े संत साधु आज भी पैदा हैं । एक कवि कुरूप नाम के बहुत बड़े कवि दक्षिण में हुए हैं। जिनके बारे में आपने सुना भी नहीं। आश्चर्य है। लेकिन हमारे ज़माने में अगर वो हो जाते तो हम सुनते क्योंकि उस दिनों में सभी चीज हिंदी में ट्रांसलेट होती थीं।

कोई भारती का नाम कहेगा तो आजकल कोई जानता ही नहीं। हम तो सब उनके बारे में जानते हैं। क्योंकि उस वक़्त का जो भी कुछ था सब हिंदी में ट्रांसलेट होता था। हम लोग उसे जानते थे, फिर वो अंग्रेजी में जाता था। शरत चंद्र को हमने पढ़ा। आजकल शरतचंद्र होते तो कोई न जानता कि शरतचंद्र कौन है। क्योंकि वो कोई उसको ट्रांसलेट ही नहीं करता। गला ही घुट गया।

जैसे समझ लीजिए कि पहले अगर कोई नदी है, गोमती है, उसको पहले गंगा जी में जाना पड़ता है तभी तो ना वो सागर में जाएगी। अगर गोमती गंगा जी में ही नहीं जाएगी तो सागर में कैसे जाएगी। हिंदी के कवि कोई उधर नहीं जानता। उधर के कवि कोई इधर नहीं जानता और जहाँ-तहाँ जितना संतों की वाणी आज भी है, आज जो हुई है, वो भी घुट के रह गई।

बंगाल के किसी कवि को आप जानते हैं आजकल? बताइए! साउथ के किसी कवि को आप जानते हैं? हिंदी के किसी कवि को साउथ वाले नहीं जानें। अब इन कविताओं में तो ही ना है सब कुछ हमारा समाया हुआ, और मैं आपसे ये भी कहती हूं कि इस तरह से अगर चलता रहा तो घुटते घुटते घुटते घुटते सारा जितना साहित्य है, सब ख़तम हो जाएगा। तो ये ज़िद छोड़ देनी चाहिए और जो लोग ये भी कहे रहे हैं कि हमें सिर्फ इंग्लिश सीखना है, हम तो मद्रास भी गए। मद्रास से हम लोग जगन्नाथ पुरी गए थे। मोटर से। बहोत लंबा रास्ता था पर जाना पड़ा और वहाँ लोग अंग्रेजी कुछ नहीं समझते थे, रास्ते में सब हिंदी बोल रहे थे क्यूंकि सब हिंदी सिनेमा लगे रहे थे। अब मीना कुमारी कोई क्या साउथ इंडियन लैंग्वेज जानती है? सिनेमा देखते वक़्त कैसे समझ लेते हैं? तो ये ज़िद छोड़ देनी चाहिए। हां इसका ये नहीं मतलब कि कोई हिंदी जानने वाले राज करेंगे। कभी हिंदी वालों को अच्छी हिंदी आ ही नहीं सकतीं। ये तो मद्रासी आकर यहाँ राज करेंगे। क्योंकि वो जिस भाषा पे तुल जाएं बहुत स्पष्ट, महाराष्ट्रीयन की हिंदी देखिए आप। यहाँ तो अस्पष्ट बोलेंगे स्पष्ट को। मैं स्पष्ट अस्पष्ट कहता हूँ। मैं आपसे अस्पष्ट कहना चाहता हूँ, अरे भई कह दो। चाह क्यों रहे हो?

ये तो हमारे हिंदी की हालत है। हिंदी वाले अपने को सोच रहे कि सब प्राइम मिनिस्टर होएंगे, सो कुछ नहीं होने वाला । मैं आपसे बता रही हूँ। हिंदी भाषा में प्रभुत्व बिल्कुल नहीं है। जानकारी बिल्कुल नहीं है और हिंदी बोलने से कुछ हो जाता है वो भी ऐसी टूटी-फूटी हिंदी एक दिन देखिएगा, जब उधर से महाराष्ट्र से लोग आएंगे, तो आपके सब, रह जाईएगा आप उनके साहित्य के आगे और वो भी छिछोरा आजकल का जो साहित्य निकल रहा है हिंदी भाषा में, ये छिछोरा साहित्य क्या प्रगति पे ले जाएगा! ना नाटक अच्छे हैं इसमें, कुछ भी नहीं। इसीलिए ऐसी जो भाषा है उसको आप भिखारी बना दीजिए, वह राष्ट्रभाषा कैसे बनेगी। उसमें कोई भी ऐसी चीज नहीं है जिसको कि मूल्यवान कहना चाहिए। जो हो गए सो हो गए। और अब नई भाषा में आपने कौन सा ऐसा उसमें संजोया है या कोई सी ऐसी कौन सी चीज दी है। आजकल के कुछ लेख आप पढ़िए जो हम आ रहे थे और इसमें से, एयर इंडिया से आ रहे थे। वहां पे मैगजीन था उसमें तीन लेख हिंदी में थे इतने छिछोरे थे कि मुझे शरम लगी। छिछोरेपन की भी। ये छिछोरे लोग हो गए हैं। कि कुछ समझ में नहीं आता। कोई गहनता नहीं रह गयी, कुछ नहीं रह गयी। सहजयोगियों को चाहिए कि हिंदी भाषा में लिखें और गहन चीजें लिखें। महान चीजें लिखें। वैसा मराठी भाषा में नहीं है। छिछोरापन चलेगा ही नहीं वहाँ।

तो इसको भी पनपाने की कोई व्यवस्था नहीं, कि हिंदी भाषा किस तरह से पनपाई जाये, और किस तरह से बढ़ाई जाये। अभी पता नहीं कैसे मुझे फंसा दिया गया है कि हिंदी, इंटरनेशनल हिंदी परिषद का मुझे वहाँ चेअरमन बना दें। मैंने कहा मैं तो अस्पष्ट ही बोलना चाहती हूँ। तो इसकी ज़िद नहीं करनी चाहिए। सबको हिंदी सीखनी चाहिए, जो अपने को कहते हैं कि हम हिंदी जानते हैं बहोत बार हम हिंदी में बातचीत करते हैं कहने लगे हमें समझ ही में नहीं आ रही माताजी आप क्या बोल रहे हैं। क्योंकि ज्यादातर उर्दू दाँ लोग बैठे हुए हैं। उर्दू भाषा भी कोई भाषा है! सिवाय इसके के पचास शब्द आप सीख लीजिए, चमन, और वो मंजिल और क्या साहिल और डूबना, बस। कुछ उसमें गहराई नहीं कुछ नहीं। एक-आध दो हो गए होंगे तो हो गए होंगे। नहीं तो जिसको देखो वही दिल के दर्द से बीमार है। रोनेवाले ऐसे रोनेवाले रोनी सूरत लोग। ना उसमें कोई आल्हाद, न कोई सुख न कुछ नहीं। तो उर्दू भाषा तो कुछ किस काम की नहीं हम लोगों के लिए।

तो अब हिंदी सीखिए। मराठी तो नहीं सीख सके बाबा हिंदी तो सीखो कम से कम। नहीं तो बात क्या करेंगे। या तो संस्कृत सीख लो तो अच्छा है आप संस्कृत तो बड़ी कठिन है तो हिंदी सीख लीजिए और ये गजलें फजलें जो हैं इससे कुछ कल्याण नहीं होने वाला। रोते बैठे रहें सुबह से शाम तक और उसपे आपको अगर सुनना हो तो शेरो शायरी और शेरो सुखन नाम की दो किताबें गोईली जी ने लिखी हैं और ऐसा सुताड़ा है सबको की बस। वो आप पढ़ लीजिए तो आपका छूट ही जाएगा गज़ल सुनना और मैंने देखा है कि रियलाईज्ड सोल्स को अच्छा नहीं लगता। गज़ल कहें वॉट-अ-पज़ल। तो अब वो सब चीज़े छोड़ कर के, संत मार्ग में आके, संतों ने क्या-क्या लिख दिया है वो पढ़ना चाहिए। हिंदी भाषा में भी छिछोरापन बहुत है, बहुत छिछोरापन आ गया है। लेकिन एक जमाने में हो गए बहुत बड़े बड़े कवि, बड़ा अनुदान है उनका। अब हमारे महाराष्ट्र के लोगों को पूछिए, आपको नामदेव सुना देंगे, रामदास सुना देंगे, तुकाराम सुना देंगे, ज्ञानेश्वर जी सुना देंगे, सबको मालूम है। उसमें रमे हुए हैं और यहाँ किसी से पूछिए तो वो अधकड़ कवि भदकड़ कवि, उनकी कविताएँ सुन लीजिए। अपने बच्चे ये सुनाते हैं। ये तो कोई अच्छी बात नहीं। तो जो यहाँ की विशेष कविताएँ है, इन को खोज के निकालिये जो सहज के बारे में बोलती है, कबीर देखिये, कबीर को सुनिए, नानक को सुनिए, यहाँ एक से एक हो गए हैं। आमिर खुसरो के जमाने से ले कर के अभी तक कितने ऐसे काम हो गए हैं। कव्वाली है, कव्वालियाँ मतलब जैसे कि कायदे की कव्वालियाँ हैं, उसमे परमात्मा की बातें हैं।

ऐसी ऐसी चीज़े ढूंढ ढूंढ कर उसपे आप लोग विचार विमर्श करें, उसके तरफ ध्यान दें, और सीखिये। ये बहुत ज़रूरी है। क्योंकि अगर भारत वर्ष में ही सहजयोग जमने वाला है, तो यहाँ का भाषा कौनसी सीखी जाये? फॉरेन के लोगों को कौन सी भाषा मैं सिखाऊँ? बताइये आप?

सबको सिर्फ हिंदी ही भाषा सिखा सकते हैं ना? वो क्या क्या भाषा सिखेंगे? क्या चौदह भाषा उनको सीखनी पड़ेगी? इसलिए आप लोग कृपया सब लोग हिंदी सीख लिजीये। जिससे वह लोग आपसे भी वार्तालाप कर सकें, बोल सकें। अब उनमे कोई फ्रेंच आते हैं, तो फ्रेंच अंग्रेजी नहीं जानते। स्पॅनिश आते हैं, वो अंग्रेजी नहीं जानते। वो लोग भी एक ही भाषा सीखना चाहते हैं। उनको हिंदी भाषा कहना ठीक होगा। नहीं तो वो पहले अंग्रेजी सीखें और तुमसे अंग्रेजी में बात करे और या तो हिंदी में बात करे और जब उनको दिखता है कि हिंदी वालों को हिंदी में इंटरेस्ट नहीं वो अंग्रेजी में बोलते हैं, वो कहते हैं कि दिल्ली जाओ तो सब सूट बूट पहन के अंग्रेजी ही बोलते हैं। तो वो मराठी बोलना सीख जायेंगे। क्योंकि महाराष्ट्रियन मराठी बोलेंगे, चाहे कुछ हो जाए और हिंदी बोलते हैं टूटी-फूटी हो, पर हिंदी बोलते हैं। तो आपसे बिनती ये है कि हिंदी के प्रति एक तरह से जो आपको एक तरह का पहाड़ बना लिया है, बैरियर बना लिया है उसको तोड़ दीजिए। अपनी भाषा जब तक एक नहीं होगी, एकजूट नहीं होगी और सबसे बड़े सहजयोग के लिए जो सब दूर के जो महान कवि हो गए हैं उनका स्त्रोत जो हमको खींचने का है, वो हम नहीं खींच पाएंगे अंग्रेजी भाषा में। अंग्रेजी भाषा में आत्मा को कौनसा शब्द है, स्पिरिट; शराब को कौनसा, स्पिरिट; मृत देह को स्पिरिट; सबका स्पिरिट, किसको स्पिरिट बोले? याने मरा हुआ आदमी होगा उसका स्पिरिट वो भी जो जिसको हम लोग कहते कि भूत, वो भी स्पिरिट। तो ऐसी अंग्रेजी भाषा जो कि हम मास्टर कर भी नहीं सकते। उसको काहे को करना। उसे थोड़े लोग जो कि राज में हैं आज कल, जो अपने को सोचते हैं, कि हम राज कर लेंगे, कितने दिन चल पाएगी ये भाषा? सब को हिंदी सीख लेना बहोत उचित है और ठीक है। बहोत क्लिष्ट ना हो, लेकिन हाँ तो भी, शुद्ध भाषा ही व्यवहार में लानी चाहिए। शुद्ध भाषा लाना व्यवहार में अच्छा है, उसके लिए बहोत क्लिष्टता नहीं होनी चाहिए, कि बहोत कठिन भाषा नहीं होनी चाहिए, सर्वासाधारण शब्द ही उसको उपयोग में लाए। लेकिन थोड़ा बहोत तो हिंदी सीख ही लेना चाहिए।

सहजयोगी: श्री माताजी केवल हिंदी का कोई भी जो प्रचार का कागज़ है ना, कोई उसमे सहजयोग की बात हिंदी में नहीं है।

श्री माताजी : क्या कह रहे हैं ?

सहजयोगी: कोई भी हिंदी का जो प्रचार का कागज़ चल रहा है, हिंदी में सहजयोग क्या है, कोई इस्तेमाल हिंदी में नहीं है।

श्री माताजी : क्या हिंदी में लिखते नहीं? सहजयोग के बारे में लिखते नहीं?

सहजयोगी: कोई पेपर जो लिखते हैं माँ, प्रचार के लिए हिंदी में कोई कोई महत्त्व नहीं

श्री माताजी : वो होगा। अब आपको बता रहे हैं कि इतनी अच्छी बात हो गई है, कि जो हम इसके चेयरमैन हो गए है ना इंटरनेशनल इसके, हम तो किसी के चेयरमैन नहीं होते, पर चेयरमैन हो जाओ हम ने कहा भाई हम तो मन नहीं है हम चेयरमैन कैसे होंगे। लेकिन जबरदस्ती जो गले ढोल पड़ गया है, तो उसमे एक फायदा हो गया कि उन्होंने कहा उसमे एक आर्टिकल सहजयोग पे जाएगा। अब ये देख लीजिये। एक आर्टिकल जब सहजयोग में उस पेपर में आएगा, तब ये लोग क्यों नहीं लिखेंगे। हाँ ये जरूर है कि मराठी पेपर्स में ज्यादा जागृती है इस मामले में। तो वहां काम भी ज्यादा हुआ ना, महाराष्ट्र में लोग जानते हैं ना कुण्डलिनी के बारे में। मूलतः ये सब चीज़ वहां मालूम है लोगों को और लोग ज़रा खुले दिमाग हैं और वहां महाराष्ट्र में सहजयोग फ़ैल भी गया है इस वजह से जरूरी है कि वहां होना ज्यादा है। लेकिन जब आप लोग इतने जागृत हो जाइएगा तो यहाँ भी हो जाएगा। जब आप महाराष्ट्र में आके देखिएगा तो आप हैरान हो जाइयेगा कि यहाँ लोग कैसे जागृत हो गए हैं।

सहजयोगी: असल में तो ये कम्प्लेंट होनी चाहिए, एक जागृती होनी चाहिए कि ये खुद लिखना शुरू कर दें।

श्री माताजी : हाँ खुद लिखिए पर वो कहते है कोई छपाता नहीं ना सहजयोग के बारे में।

सहजयोगी: छप जाएगा।

श्री माताजी : चलिए, ये पॉजिटिव बात है। आप लिखिए डॉक्टर साहब छपवा देंगे। अच्छा, अब और क्या विचार है? औरतों का? कोई नाराज़ तो नहीं हो गईं? स्त्री का जो कोप होता है उससे भगवान बचाए। मैं भी डरती हूँ। अब अपन ने देखिये कि डावरी सिस्टम हम लोगों ने डावरी सिस्टम खतम कर दिया। सहजयोग में जिसकी शादी होती है, डावरी सिस्टम नहीं है, ख़तम हो गया? अच्छा और जो इस तरह का है कि लड़की का हक़ नहीं दिया जाता है, बहोत जगह, सहजयोग में ये है कि जो सहजयोगी है वो अपनी लड़की का भी बराबर का हक़ दे। ये  नहीं कि लड़की को पढ़ा दिया, हाँ भाई तेरी शादी कर दी अब बैठ जा तू घर में, नहीं। उसका भी जो हक़ है,वो दिया जाए। फिर तीसरी चीज़ ये है कि स्त्री का मान रखना होगा। हमारे सहजयोग में कोई भी आदमी जो अपना स्त्री का मान नहीं रखता है, उसको ठीक किया जाए। पर ऐसी भी स्त्रियां हैं जो कि बहोत ही भयंकरा हैं, उनसे कहा जाता है कि आप छुट्टी करिये। वो भी होता है और सब चीज़ें इस तरह से धीरे धीरे ठीक हो जाती हैं। कभी कभी लोगों को ऐसा लगता है, कि आज जो हम लोग इतने बढ़ गए हैं, इतना हमारे अंदर प्रगति हो गई है, अब माताजी ऐसी बातें कर रही हैं, कि ज़रा पुरानी तरफ मुड़ना पड़ेगा। ऐसा लगता है कभी, लेकिन जो आपसे ज्यादा प्रगति कर गए हैं, उनका हाल जाके देखिए, तो लगेगा कि इस प्रगति से भगवान बचाए रखे। उनका जो हाल हो गया है, वो बहोत बुरा है। अक़ल बिल्कुल हैही नहीं उन लोगों के दिमाग में। अकल गायब है। वो गधों से भी बत्तर लोग हो गए हैं। तो उस दिशा में जाना ही नहीं काहे को जिस दिशा में सब लोग, एक बार आदमी का देखते हैं कि ये खाई में गिर रहा है तो हम उसके पीछे क्यों जाए? लेकिन जो पिछली बातों में खराबी थी उनको निकालके उसको शुद्ध स्वरुप में लाकर के उसका फायदा उठाना चाहिए। जो अच्छी चीज़ें है, उसको लेना ही चाहिए, चाहे वो पुरानी हो चाहे नयी हो। लेकिन नयी चीज़ें जो हैं, जो कि इन लोगों ने बनायीं हुई हैं, उसमे से मुझे तो ढूंढें से भी कुछ नहीं मिल रहा है। कहीं मैं ढूंढ कर के भी देखना चाहती हूँ तो सब उल्टा ही नज़र आता है मुझे। वो नीचे ही के तरफ चले जा रहे हैं। पहले भी मैंने उनको आगाह किया कि आपको गन्दी बीमारी हो जाएगी एड्स नाम की , वो हो गई। दूसरे बार आगाह किया कि आप बहोत छुटपन में ही पागल हो जाएंगे। वो भी बीमारी हो गई। अब तीसरा उनको बताके आई हूँ अब अगर आपने अहंकार नहीं अपना कंट्रोल किया, तो आपके जो कॉन्शियस माइंड है, उससे आप कोई काम नहीं कर पाएंगे। माने अगर कॉन्शियसली आप चाहेंगे इसे हटाना तो नहीं हटा पाएंगे। अपने आप हटा लेंगे। लेकिन कॉन्शियसली आप पैरालाईज्ड हो जाएंगे। ये अब तीसरी बीमारी आ रही। पर तो भी उनके अकल नहीं आती कि मुड़ना है। वो अपने चले ही जा रहे हैं। चाहे नब्बे साल के हो, चाहे सौ साल के हो, उनकी अकल ही नहीं आती। एक तो उनमे बात है जिसे कहते है परिपक्वता, मैच्युरिटी ही नहीं आती। वो जितने दस साल के थे वैसे ही बुड्ढे में ही रह जाते हैं। परिपक्वता ही नहीं है। इसको मैच्युरिटी कहते है वो नहीं आती और अपनी जो संस्कृति है, इससे आदमी मैच्युअर होता है। माने सब अपने संस्कृति में अच्छी बातें नहीं हैं, बहोत खराब बातें भी है इसमें। बुरी बातें भी हैं, बहोतों ने झूठ झूठ बातें भी सीखा दी, सब कुछ है, पर सबको पूरी तरह से सतसतविवेक बुद्धि लगा कर के ठीक से निकाल के, उसका डिस्क्रीशन लगा कर के जो चीज़ अच्छी होगी वो हमें रखनी है।  क्योकि वहां तो मुझे ढूंढें से कोई अच्छी चीज़ नहीं मिलती। जितना वहां वायलेंस है, जितनी वहां गड़बड़ है, आफत है, आप समझ नहीं सकते। और कोई प्रश्न है?

सहजयोगी: श्रीमाताजी एक नेक विनती है के, अगले वर्ष से जो आप महाराष्ट्र का टूर करते है, उसका एक्सटेंशन दिल्ली में भी करें।

श्री माताजी : किसका?

सहजयोगी: जो आप टूर महाराष्ट्र का करते हैं, उसका एक एक्सटेंशन फिर से दिल्ली में एक हफ्ते के लिए किया जाए।

श्री माताजी : वो फोरेनर्स को यहाँ लाए? जरा आपकी

सहजयोगी: उसका असर बहोत पड़ेगा यहाँ।

श्री माताजी : नहीं नहीं, कुछ नहीं पड़ता। बहोत बार आ चुके हैं। आप ऐसा करिये देखिए, उतना बड़ा, मतलब इतनी बड़ी दूम लेके यहाँ मुझे आने में बड़ी परेशानी हो जाएगी। तो इतना करिए कि पहले आपकी वो बनाइये। तब मैं ले आऊंगी। बिल्डिंग बन जाए फिर ले आऊंगी। वो बड़ा संगीन मामला है और आजकल फॉरेनर्स के लिए दिल्ली में आना बड़ा डेंजरस  है। चार ख़ुफ़िया पुलिस लग जाएंगे। एक एक

सहजयोगी: छुपाने की तो कोई बात ही नहीं है।

श्री माताजी: नहीं मेरा मतलब ये है, कि इस वक़्त उनको लाने की व्यवस्था जब हो जाए तो आ जाएंगे। क्योंकि उनका रूपया पैसा भी बढ़ता है, बहोत देना पड़ता है यहाँ। दिल्ली का रहन सहन बहोत महंगा है। खर्चा भी बहोत है और उतना खर्चा वो लोग देने के लिए तैयार नहीं और जब, मैं तो ये कहूँगी कि आप लोग भी, कुछ यहाँ से महाराष्ट्र के टूर पे आए और इंडियंस को हम विशेष कर बहोत कन्सेशन देते हैं। कौन कौन लोग गए थे महाराष्ट्र के टूर पे ज़रा हाथ उठाइए।

सहजयोगी:  गणपतिपुले बहोत गए हैं।

श्री माताजी: गणपतिपुळे कितने लोग आए थे। मज़ा आया की नहीं आया बातइए।

सहजयोगी:  बहोत।

श्री माताजी: अच्छा, अब ये है कि जो लोग सात दिन के लिए नहीं आ सकते, वो तीन दिन के लिए आएँ, और इतना कोई पैसा आपसे ज्यादा लिया था क्या?

सहजयोगी:  नहीं।

श्री माताजी: सात दिन के हिसाब से? एक तो जगह नयी, वहां कोई है नहीं, वहां पर तो हर एक चीज़ रत्नागिरी से आ रही थी, लेकिन जगह सुन्दर है और पवित्र जगह है। तो अगर आप लोग कुछ कम करवाना चाहे, तो हो सकता है, ऐसी कोई बात नहीं। पर अगर बहोत नहीं है तो मेरे ख़याल से साल में एक बार अगर आप आ जाए, तो बड़ी अच्छी जगह है, सुन्दर जगह है, चेंज भी हो जाएगा, और सब से मिलजूल जाएंगे, बड़ा अच्छा रहा, मेरे ख्याल से। क्या आपका अनुभव है? बहोत अच्छा रहा, बड़ी गहन चीज़ है। तो एक तरह से समझ लीजिये, जैसे लोग हज़ पे जाते है ना, उस तरह से एक इसको हम लोग व्यवस्थित कर लें। सफर उसका जरा लम्बा पड़ जाता है लेकिन अगर आप कोल्हापूर का टिकट ले लें तो महंगा नहीं। यहाँ से कोल्हापूर तक का आप टिकट ले लें। और कोल्हापूर से बहोत नज़दीक है। वहां से बसेस का इंतज़ाम हो जाएगा और अगर आप कोल्हापूर से इंतज़ाम कर लें, यहाँ से अगर हम रेलवे से कह दें तो वो आपको एक पूरी बोगी भी दे सकते हैं। अगर दो सौ लोग हो जाए, तो एक बोगी मिल सकती है और बोगी में आप वहां आ सकते हैं और वहां से कोल्हापूर से गणपतिपुळे बहोत ही नज़दीक जगह है और वहां आप आ सकते हैं। तो कोई ऐसी मुश्किल चीज़ नहीं है, एक साल में एक बार वहां आ जाएँ। अभी ऐसे ही शुरू करेंगे फिर जब यहाँ बन जाएगी आपकी बिल्डिंग विल्डिंग, ठीक ठाक हो जाएगा तो उन लोगों को ले आएँगे। ठीक है? और कुछ? हो गया? आपको गाना गाना है, गाइये।

सहजयोगी: पहाड़ी गीत गाएँ।

श्री माताजी: वाह भाई वाह,  खूब अच्छी भजन मंडली बैठी है। तबले के पास रखो। पानी, पानी। चाय कह दीजिये।

समय: 2:11:37

सहज योगी: मेरा अनुरोध है कि आप सभी एक साथ नमस्कार करें। काफी देर हो चुकी है। माँ को [अस्पष्ट] के लिए जाना है। इसलिए हम सभी को अलग-अलग नहीं आने देंगे। हम सभी एक साथ प्रणाम करेंगे।

लोग श्री माताजी के चरण कमलों पर फूल चढ़ाते हैं

समय: 2:12:48

सहजयोगी: जिनके पास फूल हैं, वो मेहरबानी करके [आके] लाइन लगाकर, एक-एक करके आइये। बाकी सब बैठे रहें प्लीज। जल्दी-जल्दी रखिये जी, आगे चलते जाइये।

समय: 2:13:32

सहजयोगी: औरतों की एक लाइन बना दीजिये और आदमियों की एक तरफ अलग। इस साइड पे आ जाइये जी, प्लीज आदमियों की लाइन के पीछे आ जाइये। ताकि पीछे-पीछे आ जाइये, एक एक करके।

समय: 2:14:02

सहजयोगी: फूल अर्पित करके आप अपनी जगह पे वापस आ जाइये और बैठ जाइये । ज़्यादा देर मत रुकिए ।

समय: 2:15:22

सहजयोगी: अपने- अपने स्थानों पर वापस चले जाइये प्लीज ।

समय: 2:15:28

श्री माताजी: वो आ गए की नहीं दूल्हे मियाँ

सहज योगी: 24 तारीख को आएंगे

समय: 2:16:00

श्री माताजी: दूल्हे मियाँ, आ गए की नहीं आए?

सहजयोगी: माताजी 24 तारीख को आएंगे , 24 तारीख को।

समय: 2:19:00

सहजयोगी: यह शिलांग से आया है।

श्री माताजी: कौन सा गांव?

सहजयोगी: शिलांग, आसाम से।

श्री माताजी: अच्छा।

महिला: कायें गांव?

सहजयोगी: शिलांग। लास्ट ईयर (last year) भी आये थे

श्री माताजी: पंजाबी बोल रहे हैं, शिलोंग बोल रहे हैं।

श्री माताजी: तो बोलो बेटा अब तो जब आएंगे ना आप

बस यही साल ज़रा चूक गए। अगले साल हम ज़रूर आएंगे, इस साल उनका मकान बनाना है ना

हम तो आने वाले थे, साड़ी-वाड़ी भी लाये हैं, सब कुछ ले आये हैं। सब कुछ प्रोग्राम बनाया था है तो अब जाना पड़ेगा लंदन। 26 तारीख़ को जाना है। फिर लौट के आऊंगी मैं, फिर वहां से जाना पड़ेगा। कुछ वो है, क्या होता है ना, नॉन रेसिडेंट्स का कुछ होता है। इस साल उसमें जाना पड़ेगा ये साल नहीं, अगले साल ज़रूर आऊँगी। तुम्हारी साड़ी रखी हुई है

There was a  sari for Shillong, isn’t it?

शिलांग के लिए एक साड़ी थी, है ना?

श्री माताजी: आऊंगी ज़रूर, देहरादून, शिलोंग और मणिपाल, तीन जगह जाना है। वो रजनीश वहां जाके बैठा है नेपाल में, उसको पहले भगाने दो, फिर आएंगे।

समय: 2:20:23

श्री माताजी: तुम्हारा क्या हाल है? ठीक हैं? [महिला कुछ कहती है]

श्री माताजी: जाओ-जाओ-जाओ। ये बेचारे योगी के स्कूल के लिए अब एक दूसरी लड़की देखी ली है, भेज दी हमने। मैंने कहा, ‘तुमको प्रॉब्लम नहीं होगा’।

दिल्ली की लड़कियाँ बहुत अच्छी निकलीं सब। सब लड़कियों ने नाम किया। वाकई में बहुत कायदे की लड़कियां हैं। नाम हो गया उन लोगों का, ये बात ख़ास कहेंगे हम। महाराष्ट्र की लड़कियों से दिल्ली की लड़कियाँ बहुत समझदार निकली। अब देखना है कि महाराष्ट्र की लडकियां भी, देखिये कैसे दिखाती हैं। पर कोई प्रॉब्लम नहीं कि हमको कि बहुत अच्छी लड़कियाँ हैं। सबका नाम हो गया है।

श्री माताजी: हाँ, कैसे हैं आप? व्यवस्थित चाललंय सगळं? ठिक आहे?

2:21:33

श्री माताजी: क्या कह रहे हैं?

[एक महिला कुछ कहती है]

श्री माताजी: हाँ? किसको आपको?  कहो “माँ मेरे सिर में आओ” और क्या? आसान तरीका है। बैठिये आप। आपका माथा ठीक हो जायेगा।

श्री माताजी एक साधक से बात कर रही हैं: हम्म ठीक है? आता चला जाऊ या, फ्लावर्स (flowers) का तो हो गया, अब चलें?

श्री माताजी: क्या हाल है डॉक्टर साहब? आप वो तो जो जिनके पास आने वाले थे, उनको पैरालिसिस हो गया।

सहज योगी: उसी में डायलिसिस पे है।

श्री माताजी: ठीक हो गए अब?

सहज योगी: थोड़ा सा स्वाधिष्ठान है।

श्री माताजी: उनको जाके देखो ज़रा, ठीक करो सब लोग मिलके।

सहज योगी: ते जे इन्स्ट्रुमेंट बेस असते ना, त्याला वाइब्रेशंस दिले

श्री माताजी: नाही नाही पण त्याला ठिक करा ना त्या डॉक्टरला कसं काय आहे त्याचं।

सहजी: श्री माताजी मला खरच महित नाही त्याचं।

श्री माताजी: नाही नाही पण मी सांगितलं यांना कसं ठिक करायचं। डॉक्टर साहब! निगम साहब, इन लोगों को ले जाइये।

[एक और महिला बीच में बोलती है – श्री माताजी मुझे आपसे बात करनी है]

श्री माताजी: हाँ कहिये! अरे वो उनको डॉक्टर साहब के पास ले जाइये। नहीं वो तो पीएचडी रह जायेगा वहीं के वहीं।

सहज योगी: अभी तो [वो खुद] बिस्तर पर पड़े हैं माताजी।

श्री माताजी: कौन? तो उनको ठीक करने को बताया हैं ना, वारेन को जाके, वारेन जायेंगे, उनको [ज़रा देखो] दो-चार बार हाथ लगाओ, अभी ठीक हो जायेंगे।

योगी: कल डॉ. स्पाइरो गए थे

श्री माताजी: हाँ, क्या बोले?

योगी: अभी उन्होंने बताया नहीं

श्री माताजी: डॉ. स्पाइरो है न यहाँ? डेविड, व्हाट हेप्पंड (क्या हुआ)? वह कैसा है?

डेविड: हाउ इज़ मिस्टर राय [श्री राय कैसे हैं?]

श्री माताजी [महिला से फिर से बात करते हुए]: बोलो भाई क्या बात है?

महिला: इनकी हालत बहुत बिगड़ी हुई है, ये आपसे मिलना चाहते हैं।

श्री माताजी: कौन?

महिला: इनके पिताजी जो जर्मनी में गए हुए हैं, वो समझ नहीं पा रहे हैं, आप उनको आशीर्वाद दो उन्हें की वो फिर से चलना चाहिए। मैं सहजयोग में होते हुए भी कुछ नहीं कर पा रही हूँ। मैं आपसे प्रार्थना कर रही हूँ।

श्री माताजी: अरे अब तुम तो ठीक हो गयी, कहाँ से कहाँ पहुंच गयी।

महिला: मैं तो ठीक हो गई हूँ।

श्री माताजी: फिर क्या उनको क्या हो गया?

महिला: वो इनके पिताजी को भी तो ठीक  करिये ना, आप थोड़ा सा दर्शन दीजिये उन्हें

श्री माताजी: गुरुवार , अच्छा गुरुवार को ले आओ ।

महिला: गुरुवार को इसी सेंटर में ले आऊं?

श्री माताजी: घर पर ले आइये ।

महिला: आपके घर पे

सहज योगी: माताजी ने कह दिया, उन्होंने गुरूवार को आप ज़रा घर पर ले आइए।

डेविड: वाइब्रेशन हैं बहुत खराब हैं और विशुद्धि, नाभि बहुत खराब हैं।

श्री माताजी: आपने उसे गुरु के बारे में बताया? डेविड: हमने उसे बताया, कि इस फोटो की वाइब्रेशन खो गयी है और उसे यहाँ फोटो नहीं रखनी चाहिए [He shouldn’t keep it with other photographs] । मुझे यकीन नहीं है कि वह कितना ईमानदार है। मेरा मतलब है कि वह ईमानदार नहीं है। उसने हमें यह दिखाने की कोशिश की कि उसे कोई लक्षण नहीं है जबकि जब उसने निगम से बात की तो उसने कहा कि उसे अभी भी लक्षण हैं।

श्री माताजी: क्या कहते हैं?

डॉ. निगम: he has got Paraesthesia उनको पैरेस्थेसिया हुआ है

श्री माताजी: तो उसे लगता है कि वह ठीक है?

डॉ. निगम: (ego Mother) अहंकार है माताजी

श्री माताजी: इसीलिए उसे भी यह हो गया। उसे बताओ कि माँ कह रही थी, “तुम्हें बहुत अहंकार हो गया है, नियंत्रण करो”। उसे दाएँ से बाएँ, बाएँ से दाएँ रखें।

महिला सीने में दर्द और सिर में दर्द के बारे में बोल रही है

श्री माताजी: चेस्ट में पेन और आप ध्यान करते हो?

महिला: हाँ श्री माताजी: यह ठीक नहीं होता।

श्री माताजी: नहीं जाता, अच्छा, ठीक है बैठकर कहो, “माँ मेरे चेस्ट में आओ, मेरे दिल में आओ”।

हल्का हो रहा है ? कहो, श्रद्धा से कहना चाहिए। एक मिनट में ठीक होना चाहिए। दोनों हाथ, दोनों हाथ हमारी ओर करो। ऊपर देखकर कहो। श्रद्धा से कहो, श्रद्धा कम पड़ जाती है। दूसरी कोई बात नहीं! ठीक है? अब, “ब्रेन में आओ” बोलो। ये तो हुकुम देने की बात है माँ।

यहाँ आश्रम में? अच्छा ठीक खुश रहो बेटा। और क्या? चलें?

सहज योगी: आप मेहरबानी करके खड़े बेशक हो जाइये, गर माताजी जा रही हैं। पर अपनी-अपनी जगह पे रहिये, अभी  बाहर जाने की कोशिश  मत करिये, डॉ वेणुगोपालन ने कुछ आपको बताना है वापस आकर। तो 5 मिनट और इंतज़ार करिये मेहरबानी करके। ज़रा रास्ता खाली कर दीजिये।

श्री माताजी: चलो अच्छा चल रहा है। वाइब्रेशंस अच्छे थे, मैं बहुत खुश हूँ और मुझे आशा है कि लेक्चर हृदय में लिया गया है। इसे हृदय में जाना चाहिए। मस्तिष्क में नहीं। यह हृदय के लिए था। दिल्ली वालों के पास दिमाग तो बहुत है, लेकिन दिल थोड़ा कम है।

सहजी: बोलो जगन्माता श्री निर्मला देवी की जय! सहजयोगदायिनी माताजी निर्मला देवी की जय! विश्व निर्मला धर्म की जय! हमारी प्यारी माँ निर्मला देवी की जय!

सहज योगी: बीच में मत रुकिए।