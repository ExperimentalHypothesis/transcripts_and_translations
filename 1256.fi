

Public Program, "Heart, Vishuddhi, Agnya, Sahasrara – Becoming the Knowledge". Derby (UK), 11 July 1982.

Hyvä, että Dr. Warren pystyi kertomaan teille chakroista, joista puhuin teille eilen. 

Yhdellä lyhyellä luennolla ei pysty kertomaan kaikkea. Jos saatte Itseoivalluksenne ja edistytte hyvin, voitte kuunnella nauhoitettuja puheitani, joita on satoja, ja voitte ymmärtää, että tämä tieto on laaja kuin valtameri. Kerroin teille eilen, että kun saatte oivalluksenne, te itse tulette tiedoksi. Se on hyvin hämmentävä lause, ihmiset eivät ymmärrä, mitä tarkoittaa: 'tulla tiedoksi'. Eräs herra tuli luokseni ja kertoi: "Minun guruni on jo antanut minulle tiedon." Kysyin: "Miten?" "Koska hän kertoi minulle, 'Olen antanut teille tiedon.'" Sanoin: "Mutta miten tiedät, että se on tietoa? Kuinka voit uskoa, että hän antoi sinulle tiedon?" Ja hän sanoi, "Ei Äiti, hän kosketti otsaani, ja minä näin valon." 

Sanoin: "Mutta voihan nähdä valon muutenkin. Mistä siis tiedät, että sinulla on tieto?" Niinpä hän alkoi miettiä asiaa. Hän kysyi sitten: "Mitä tapahtuisi, jos minä saisin tiedon?" Sanoin, "Tässä vieressäsi istuu toinen henkilö, ja hän on sahaja-joogi. Hän tietää, mikä Kundaliini on; hän tietää myös, miten sinun Kundaliinisi nostetaan. Hän tietää, mikä sinun ongelmasi on, mitkä chakrat ovat tukossa. Hän tietää myös, mitkä hänen omat ongelmansa ovat." Ja hän kysyi Minulta: "Kuinka hän voi tietää sen?" Sanoin: "Hän on tullut tiedoksi." 

Kuten kerroin teille eilen, teidän pitää pystyä tuntemaan keskushermostollanne, mitä on itsenne ja toisten sisällä. Otetaan esimerkiksi ihminen, joka on hullu. Kun hän alkoi tulla hulluksi, hän ei tiennyt sitä. Hän ei ymmärtänyt, että hän oli jo riivattu, ja että hän on tulossa hulluksi, ja että sitä pitäisi hoitaa. Hän ei tajunnut ollenkaan. Pikku hiljaa hänestä tuli hullu, ja nyt hän on hullujenhuoneella. Tai ihminen, joka saa syövän, hän ei tiedä, että hänelle on kehittynyt syöpä, kunnes hänelle kerrotaan: "Teillä on vain pari viikkoa elinaikaa jäljellä." Tämä tapahtuu fyysisellä ja mentaalisella tasolla. Ihminen, joka on egoistinen, ei tiedä, että hän on egoistinen, että hän tukahduttaa muita ihmisiä, ja että muut ovat osanen häntä itseään. Hitler ei ikinä käsittänyt, minkälainen hirveä paholainen hän oli, että hän päätyy helvettiin, ja ne, jotka olivat Hitlerin lähettyvillä silloin, eivät käsittäneet, että yhteiskunnassa kasvaa paholainen, että paholainen on tulossa. 

Kukaan ei ymmärtänyt tätä kaikkea, ja yhtäkkiä 11 vuoden jälkeen hän tuli takaisin hirveänä, tuhoavana, saatanallisena voimana. Jos luette kirjoja ajalta ennen hänen valtakauttaan, ihmiset itse asiassa tukivat häntä. He sanoivat: "Me vajoamme rappioon, yhteiskuntamme on rappiolla, tarvitsemme henkilön, joka johtaa meidät kurinalaisuuteen, joka pitää meille hieman kuria. Me tarvitsemme kuria, meillä täytyy olla kuri." Siksi hänestä pidettiin. Jopa nuoret opiskelijat pitivät hänestä. Kun hän meni ylipoistoihin, hän hurmasi kaikki sanomalla, "Meillä täytyy olla kuri, meidän pitää olla kurinalaisia, teidän ei pidä syödä sitä ja tätä ruokaa, teistä pitää tulla hyvin kurinalaisia." Ja nuoret pitivät paljon sellaisesta puheesta. He eivät tienneet, oliko tämä mies paholainen vai ei. Tieto on sellaista, että sen kautta näette itsenne ja toiset hienojakoisesti. 

Se hienojakoisuus, joka meissä on, ja joka muissa ihmisissä on, sijaitsee chakroissamme. Nämä chakrat ovat meidän sisällämme, ja nämä chakrat ovat ne, jotka toimivat tarpeen mukaan aina, kun meillä on jokin hätä. Esimerkiksi, jos meidän täytyy juosta oikein kovaa, voimme juosta kovaa. Sydämemme alkaa lyödä, sympaattinen hermosto alkaa toimia, ja sitten chakrat palauttavat taas kaiken normaaliin tilaan toimittamalla energiaa sinne, mistä se on vähentynyt. Ne palauttavat kaiken normaaliksi. Sympaattinen hermostomme jakautuu sekä vasemmalle että oikealle puolelle. Kun jakautumista tapahtuu chakroissa liikaa, nämä chakrat joutuvat erilleen toisistaan Joka chakrassa asustaa jumaluus. Kun jumaluus nukahtaa, tapahtuu eriytyminen kokonaisuudesta, koska näin olemme yhteydessä kokonaisuuteen. Jos tämä olisi selkärangan nikama, ja se olisi näin, jos se lähtisi paikaltaan, yhteys kokonaisuuteen häviäisi, ja kontrolli katoaisi. Kun kontrolli katoaa, alatte toimia erillisinä. 

Kun solu alkaa toimia erillisenä, se muuttuu pahanlaatuiseksi. Se menettää suhteensa kokonaisuuteen, joka antaa sille tasapainon, koon ja toiminnan rajat siitä, kuinka paljon voi kasvaa. Ja näin syöpä saa alkunsa. Nykyään myös yhteiskunnassa - koska yhteiskunta on muuttumassa ego-keskeiseksi - me kyselemme: "Mitäs väärää siinä on? Mitä väärää siinä on?" Juuri äsken Warren kertoi teille, että meidän sisällämme on dharma. Meillä on kymmenen dharmaa, kymmenen ylläpitäjää meissä, Kymmenen käskyä, joita meidän tulee noudattaa. Miksi? Sillä jos ette noudata niitä, joudutte epätasapainoon. Ja kun epätasapaino jää meihin, teille saattaa tulla mitä tahansa näistä ongelmista, jotka johtuvat epätasapainosta. 

Siksi emme pysty parantamaan syöpää, koska emme voi pakottaa soluja takaisin niiden normaaliin tilaan. Parhaimmillaankin voimme vain poistaa solut ruumiista, jotka hyökkäävät muita soluja vastaan, ja tekevät niistäkin ego-keskeisiä. Mutta emme osaa tehdä niistä enää normaaleja. Se onnistuu vain värähtelyjen avulla, sillä antaessanne värähtelyjä näille keskuksille, niistä tulee voimakkaampia, niiden aura laajenee. Pienestä ympyrästä tulee isompi, se ympäröi molemmat puolet ja tuo ne yhteen, ja jumaluudet heräävät uudelleen, ja solut alkavat saada viestejä kokonaisuudelta. Tämä on yksinkertainen, hienojakoinen periaate. Mutta miten ihminen, joka sairastuu syöpään, voi tietää, onko hänellä syöpä vai ei? Ei ole mitään tapaa tietää sitä. Mutta kun tulette tiedoksi, alatte saada tuntemuksia sormiinne, ja on olemassa koodeja ja koodikieli, joka kertoo teille, mitkä keskukset ovat tukossa ja kuinka ne parannetaan. Olette välittömästi valppaina, koska tiedätte, että se tapahtuu. 

Ihmiset, joilla on mielen ongelmia, eivät tiedä, että heillä on tällaisia ongelmia. Jotkut heistä eivät ole siitä lainkaan tietoisia, mutta sitten he ymmärtävät, että heillä on mielen ongelmia. Eräs psykiatri tuli tapaamaan Minua, juuri tänään hän oli käymässä. Hän on sahaja-joogi ja hän hoiti erästä mieleltään sairasta ihmistä. Hän on psykiatri, ja hän huomasi että tämä sormi alkaa aina täristä Minun edessäni. Tämä sormi ja tämä peukalo. Jos tässä sormessa polttaa ja tämä tärisee, se tarkoittaa, että jokin asia riivaa häntä, yksinkertaisesti. Hän pystyy puhdistamaan sen, koska sahaja-joogilla menee siihen vain pari minuuttia. Ihminen, jolla on tällainen tukos, voidaan myös puhdistaa, sillä kun tietää mikä keskus on kyseessä, ja jos tietää, mitkä jumaluudet pitää herättää, ja jos tietää, miten ne herätetään, sen saa puhdistettua. Sillä tavoin myös hullut ihmiset voivat parantua. 

Tuolla kadulla oli hullu mies. Olin täällä sisällä silloin, kun hän puhui. Hän sanoi: "Teidän täytyy etsiä Kristusta, etsiä Jumalaa." Kaikenlaista hän puhui siinä kadulla. Hän on itse hullu, ymmärrättekö Hullu, joka johtaa muita, minne? Hullujenhuoneelle? Hän puhuu kovaan ääneen, "Etsikää Herraa, etsikää Jumalaa." Kuinka? Kuinka voi etsiä? Julistamalla, "Etsikää Herraa, etsikää jumalia." 

Niinkö se käy? Jos sanon teille, "Laittakaa huomionne sisällenne." Juuri nyt te istutte Minun edessäni, se on yksinkertaista, huomionne on Minua kohti, kääntäkää nyt huomionne sisällenne. Pystyttekö siihen? Saatatte sanoa, "Kyllä se onnistuu." Se ei ole niin. Te ette tee sitä ollenkaan. Jotain täytyy tapahtua sisällänne. Ennen kuin tämä jokin tapahtuu, huomionne ei voi mennä sisällenne. Monet ihmiset vain uskovat johonkin valheeseen, ja uskovat niin pitkään, että alkavat kärsiä siitä. 

Olen nähnyt sellaisia ihmisiä. Fanaatikkoja. Vanhalla iällään heistä tulee joko hyvin väkivaltaisia tai täysin hyödyttömiä. Tai aggressiivisia tai tylsiä. Jotkut heistä tulevat puolihulluiksi, ja jotkut täysin hulluiksi. Joten uskominen johonkin ilman, että on tietoa siitä, on täyttä sokkopeliä. Sitä täytyy ravita. Meillä Intiassa on sikhismi, joka on hieno uskonto. Mutta ihmisten, jotka kuuluvat sikheihin, ei kuuluisi juoda lainkaan. Guru Nanaka sanoi niin: "Teidän ei tule juoda," koska Hän tiesi siitä, Hän tiesi mistä puhui. 

Hän oli Esiaikaisen Olennon inkarnaatio. Hän oli Esiaikainen Mestari, ja hän sanoi, "Teidän ei pidä juoda" Minulle on kerrottu, että Englannissa sikhit juovat jopa enemmän kuin skotit. Se on todella hämmästyttävää. Kuvitelkaa! Samoin islamissa, Muhammed Sahib ja Nanak Sahib ovat yksi ja sama henkilö, Hän sanoi samalla tavalla. Mooses sanoi samalla tavalla, kysykää juutalaisilta, mitä he tekevät? Hän sanoi: "Väkijuomia, alkoholia tulee välttää." Muhammed Sahibin aikaan ei ollut tupakkaa, joten Hän ei puhunut tupakoinnista. Niinpä muslimit sanovat: "Kyllä tupakkaa voi polttaa, ei se haittaa." Näin asiat ovat - on niin paljon porsaanreikiä. 

Intiassa meillä on monta sellaista yhteisöä, että jos näkisitte, niin hämmästyisitte todella. Jainalaiset eivät syö lihaa, mutta juopottelevat. Voitteko kuvitella? On tosiasia, että juominen on tietoisuutta vastaan, Mahavira ei puhunut muusta kuin Chaitanyasta. Buddha ei koskaan sanonut: "Älkää syökö lihaa." Se ei tarkoita, että teidän pitäisi syödä lihaa, vaan tarkoitan, että Hän ei puhunut siitä aiheesta, se ei ollut tärkeää. Hän itse, Buddha itse kuoli syötyään raakaa sianlihaa. Hän meni erääseen taloon - Buddha oli oivaltanut sielu, suuri henkilö, Hän oli inkarnaatio -, ja Hän meni vieraaksi erääseen taloon. Hän ilmestyi sinne aivan yhtäkkiä, ja talon isäntä oli tavallinen metsästäjä, ja hän sanoi: "Oi Buddha, tulitte minun kotiini, mitä voisin antaa Teille, mitä voisin valmistaa?" Buddha sanoi: "Minulla on vain vähän aikaa, anna minulle mitä tahansa sinulla on." 

Isäntä sanoi: "Tapoin villisian, mutta ruoka täytyy vielä valmistaa ja siihen menee aikaa." Buddha sanoi: "Hyvä. Anna vain, vaikka se ei ole kypsää." Ja Hän kuoli sen vuoksi. Ja jopa jainalaisuudessakin, jossa Naminath oli ensimmäinen, ja hän oli Shri Krishnan serkku. Hänen häissään oli iso ohjelmanumero, ja sinne tuotiin paljon lintuja. Ja he olivat jainalaisia, kuvitelkaa! Kun Naminath näki niin monta lintua tapettavan, hän tunsi vastenmielisyyttä, ja sanoi: "Nyt tällainen saa riittää." Nyt he ovat menneet toiseen äärimmäisyyteen, kasvissyöntiin. Ihmiset voivat itse olla hyvin ilkeitä, mutta se ei heitä haittaa. 

He voivat olla niin ehdottomia kasvissyöjiä, että ette voi kuvitellakaan. Tämä on se ongelma, joka uskonnoissa on, että ihmiset menevät aina äärimmäisyyksiin. Ensimmäinen asia uskonnoissa on välttää äärimmäisyyksiä, se on jokaisen uskonnon perusta. Tiedätte, kuinka kristinuskossa Kristus on sanonut: "Pysykää loitolla kuolleista, älkää olko tekemisissä niiden kanssa", Hän ajoi pois kuolleet henget ja laittoi ne sikoihin, ja ajoi siat mereen. Tiedätte kaikki sen tarinan. Mutta joka kirkossa on kuolleita makaamassa ihmisten jalkojen alla. Ei tiedä miten kirkossa pitäisi kävellä, kun ne kaikki makaavat siellä alla. Onnekseni, tai ehkä epäonnekseni, olen asunut kirkon vieressä koko Englannissa oloni aikani, ja yöllä näen, kun ne tulevat ulos haudoistaan, ja sanon: "Voi Luoja." Ja siellä lapset istuvat ja rukoilevat Jumalaa. Mitä he saavat siitä itseensä? 

Ei ihme että katolisuus on saanut aikaan tällaisen katastrofin, kaiken tämän "kristinuskon". Jokaisessa uskonnossa niiden seuraajat ovat kääntäneet kaikki perusperiaatteet ylösalaisin. Ensiksikin, Kristus on se, joka kontrolloi kuolleita. Hän imee itseensä kuolleiden vaikutukset, ja Hän kielsi kuolleet täysin joka paikassa, kaikissa kirkoissa. Jostain syystä vain Intiassa ei tehdä niin. En tiedä miten he onnistuivat siellä. Mutta täällä joka kirkossa makaa kuolleita ruumiita. Sahaja-joogit eivät halua käydä kirkossa, koska he pelkäävät. Kun kuollut henki yrittää tulla sahaja-joogiin, hän tietää sen välittömästi ja saa päänsäryn, eikä halua mennä sellaiseen paikkaan. Jos ihminen, joka ei ole sahaja-joogi, menee kirkkoon ja saa bhuutin itseensä, hän ei huomaa sitä. 

Eräällä oppilaistani oli äiti, joka oli katolilainen, vankkumaton katolilainen, jolla oli maisterin tutkinto matematiikassa, ja hän oli hyvin vakaa katolilainen. Hän tuli Minun luokseni ja kerroin hänelle: "Teidän pitäisi luopua tästä fanaattisuudesta, ja kirkossa käynnistä, koska kirkkoon on laitettu monia kuolleita ruumiita." Mutta hän ei kuunnellut Minua. Ja myöhemmällä iällä, noin 60 vuoden iässä, näistä ihmistä tulee hulluja. Hän alkoi käyttää bidé-allasta wc:nään. Ja alkoi ilmetä kaikenlaisia ongelmia. Mutta sunnuntaisin nainen heräsi aikaisin, valmistautui, meni kirkkoon ja tuli kiltisti takaisin. Joka sunnuntai hän nousi aikaisin, pukeutui hienoksi, meni kirkkoon ja tuli takaisin. Aivan kuin joku olisi vienyt hänet kirkkoon ja joku tuonut takaisin. Mutta erään kerran sattui niin, että hän joutui eksyksiin, ja tämä tytär soitti poliisille ja sanoi: "Mitä minä teen, äitini on kadonnut." 

Hän huolestui kovasti. Hän soitti Minulle ja sanoin: "Kyllä hän löytyy, hän on kunnossa, hän tulee takaisin." Kolmen päivän kuluttua hän tuli, Luoja tietää mistä, hän tuli takaisin ja aloitti taas saman pelin, käyttäytyen hyvin sekavasti, kuin täysin hullu ihminen. Ja poliisi sanoi: "Ei tällainen käy, teidän on paras laittaa hänet vanhusten hoitolaan." Niinpä hän laittoi äitinsä erääseen vanhusten hoitokotiin. Tämä Marie, joka on oppilaani, kertoi, että on hämmästyttävää, että siellä oli enimmäkseen katolilaisia ja kristittyjä. He kaikki olivat samalla tavalla hulluja, ja hoitajilla on vaikeaa. Mutta kaikki valmistautuvat sunnuntaisin ja menevät kirkkoon, joka on heitä varten erityisesti tehty. Voitteko kuvitella? Katsokaa tätä pakkomiellettä, se on pakkomielle sisässämme, meidän tulee tietää että nämä ovat pakkomielteitä, emme ole vapaita ihmisiä, olemme näiden asioiden orjia. 

Kun kerran pääsette tälle puolelle - orjuuden toinen puoli ovat tapamme, ne orjuuttavat meitä. Ne orjuuttavat meitä, olen nähnyt sellaisia ihmisiä. Kerran eräs ministeri istui kanssani, eräs venäläinen ministeri, vaikutusvaltainen mies muuten. Hän oli isäntänä, ja yhtäkkiä hän nousi ylös ja sanoi: "Minun on nyt mentävä." Kysyin: "Mitä tapahtui?" Hän sanoi: "Olen sairas mies." Kysyin: "Mikä teitä vaivaa?" "Olen jalkapallofani enkä voi enää istua paikoillani, ottelu on varmaan jo alkanut." Kuvitelkaa, hän oli tilaisuuden pääisäntä, ja oli paljon vieraita, mutta hän ei voinut istua paikoillaan. Hän ei voinut istua aloillaan, vaan halusi nousta ja kävellä, eikä tiennyt, mitä tekisi. 

Olin yllättynyt, hänellä ei ollut tahdikkuutta eikä itsekontrollia. Ajattelin, että sen täytyy olla jokin riivaus tästä jalkapallosta, vai mitä se voi olla? Miten aikuinen, kypsä ihminen voi käyttäytyä näin! Ei tämä vielä mitään, muut tapamme ovat vielä paljon pahempia, ne ovat pahempia, ja ne kaikki orjuuttavat meitä, emme voi elää ilman niitä. Kaikki tässä maailmassa on meitä varten, me emme ole näitä asioita varten. Jos jokin yrittää orjuuttaa meitä, meidän tulee tietää, että olemme kaiken herroja. Tekeekö tuoli olonne mukavaksi tai epämukavaksi, se ei ole tärkeää. Se on tärkeää, että se ei orjuuta teitä. Mikään ei saisi orjuuttaa teitä. Kuningasta ja hallitsijaa ei haittaa mikään. 

Jos sellainen ihminen laitetaan kadulle, hän nukkuu hyvin. Minne tahansa hänet laitetaan, hän on iloinen. Sellainen on oikea hallitsija. Mutta ei sellainen, joka ei pysty elämään ilman täydellistä mukavuutta. Jos hän on mukavuuden orja, hän ei ole hallitsija. Opimme kaikki tällaiset asiat, kun tämä keskus, Nabhi-chakra, on herännyt, kun valo leviää sille alueelle, Voidin alueelle, jonka näette tuossa vihreänä, ja siinä valossa ette heti näe mitään, mutta valo toimii. Valaistuminen on sellaista, että se alkaa toimia, valo itse toimii, kuvitelkaa. Valo itse toimii sisällänne. Meillä oli lääkäri, joka oli mieltynyt viiniin ja kaikenlaisiin drinkkeihin. En koskaan neuvo: "Älkää juoko." 

En sano niin, koska en halua ihmisten lähtevän karkuun. Ei, ei mitään sellaista. Istukaa alas mukavasti, ottakaa vastaan itseoivalluksenne, sen jälkeen katsotte asiaa. Tämä kaveri lopetti juomisen seuraavana päivänä. Sitten hänen täytyi matkustaa Saksaan ja hän ajatteli: "Ehkä kokeilen jotain erikoista viiniä", josta hän piti aikaisemmin. Joten hän maistoi sitä ja sitten hän oksensi, oksensi ja oksensi. Hän ei kestänyt sitä. Hän sanoi: "Se oli niin pahaa. En ole ikinä maistanut mitään niin inhottavaa." En koskaan kieltänyt häntä, se vain tapahtui, hän säästi rahaa, ja pystyi ostamaan jotain niillä rahoilla, jotka säästi. 

Hän oli vapaa kuin lintu. Minun ei tarvitse kertoa teille tätä. Koska olemme niin riippuvaisia ja samaistuneita, että jos sanotte vain: "Näin voi Sahaja Yogassa käydä", monet kieltäytyvät. Nämä samaistumiset ovat menneet niin syvälle meihin, niin syvälle meidän olemukseemme, ne ovat asioita, joissa riipumme, emmekä ole lainkaan vapaita. Olemme ehkä poliittisesti vapaita, mutta se on hyvin pinnallista. Henki on ainoa asia, joka sisällämme on vapaa, joka ei riipu mistään, sillä ei ole tottumuksia, se ei jää kiinni mihinkään, se on täysin riippumaton ja se välittää meille iloa. Se tekee huomiostamme valaistuneen. Valaistunut huomio, ei ole huomio, jonka ymmärrämme niin, että "Tuolla on valo, me näemme valon", ei mitään sellaista. Mutta tämän valaistuneen huomion avulla meidän tietoisuutemme tulee valaistuneeksi, ja niin alamme tuntea muut ihmiset käsissämme. Kuten eräs henkilö, joka istui täällä eilen, näitte hänet varmasti. 

Täällä oli eräs herra, joka sanoi Minulle: "Teillä on eri energiat kuin minulla", mistään sellaisesta ei ole kysymys. Jos teissä on negatiivisia energioita, tulette aluksi tärisemään, aivan varmasti tärisette jonkin aikaa, jos teissä on liikaa negatiivisia energioita. Kerran meillä oli yleisötilaisuus, ja siellä oli muutamia ’brahmineja’, ja he olivat kovasti Minua vastaan, koska en ole brahmin. He sanoivat: "Emme osallistu Äidin tilaisuuteen." En tiennyt tästä mitään, Minulle ei kerrottu, mutta he tulivat eteeni ja alkoivat täristä näin, ja kysyin: "Miksi tärisette niin paljon?" He sanoivat: "Olemme brahmineja ja ymmärrämme, että olette Shakti, joten me tärisemme." Sanoin: "Mutta miksi tärisette? Muut ihmiset eivät tärise täällä." Ja Minulle osoitettiin neljää muuta ihmistä, ja sanottiin: "Nuo tuolla tärisevät myös." Pyysin selvittämään mistä he tulevat. 

Kävi ilmi, että ne ihmiset olivat hullujenhuoneelta. Sanoin: "Täytyyhän teidän nähdä, ketkä tärisevät ja mitä ihmisiä he ovat; eivät muut tärise." Joten, jos ihmisissä on negatiivisia voimia, se tärisyttää vähän. Meidän pitäisi nähdä, mitä hyötyä on siitä, että saamme tällaista energiaa itseemme? Se on tärkeää, koska olemme hyötykeskeisiä. Kaikella pitäisi olla joku käyttötarkoitus. Joten mitä sellaista meillä on, josta olisi hyötyä tässä maailmassa? Ei mitään. Jos olisi jotain, mistä meille olisi oikeasti hyötyä, emme haikailisi minkään muun perään. Mutta haikailu vain jatkuu. 

Joten voimme päätellä, että se mitä meillä on, ei ole kaikkein suurinta. Suurimman asian hyödyllisyys on siinä, että kun kerran saa suurimman, kaikesta muusta tulee suhteellista, kaikesta tulee suhteellista. Se tarkoittaa sitä, että kaikki vaihtuvat asiat muuttuvat suhteellisiksi, kaikki katoavaiset asiat, kaikki asiat, jotka yrittävät orjuuttaa meitä, kaikki asiat, joihin ihmiset viehättyvät ulkoisesti, mutta ovat sisältä kuin käärmeitä, ja meistä tulee riippumattomia persoonia. (Hindiksi: Tässä on jotain ongelmaa …) Meidän ajatuksemme siitä, kuinka ymmärrämme uskontoa, on sellainen, että menemme mukaan johonkin rajattuun kirkkoon, rajattuun yhteisöön, rajattuun klubiin, teemme kaiken samoin, pukeudumme samalla tavalla, pidämme samanlaista lakkia. Sitten ajatellaan, että kuulutaan johonkin uskontoon. Ei ole olemassa mitään sellaista, se on kaikki ihmisen luomaa, kaikki on keinotekoista. Kaikki ihmisen luoma, on keinotekoista, tiedätte sen. Se kirjoitetaan myös kaikkiin ihmisen tekemiin vaatteisiin, joissa lukee "ihmisen valmistama", joten se ei siis ole Jumalan luoma. Olemme luoneet omat uskontomme, ja taistelemme niiden puolesta. Uskonnot ovat sisällänne, teidän olemuksenne sisällä. 

Sillä ei ole mitään tekemistä sen joutavuuden kanssa, jollaiseksi olemme sen tehneet. Se on ominaisuus ihmisessä. Samoin kuin hiiliatomin atomiarvo on neljä valenssia, teillä on nämä kymmenen valenssia. Jos valensseja puuttuu, tapahtuu samoin, kuin kemiallisten aineiden yhdistymisessä. Jos yksi valenssi puuttuu, se muuttuu negatiiviseksi, ja pyrkii yhdistymään toisen aineen kanssa. On olemassa positiivisia ja negatiivisia valensseja Jos teissä on ylimääräisiä valensseja, silloin teistä hyppii jotain muihin ihmisiin; jos niitä on vähemmän, teihin tarttuu jotain muista ihmisistä. Se on täsmälleen sama tapahtuma, kuin kemiallisessa yhdistymisessä. Nämä valenssit ovat meissä sisällämme, jotta meissä olisi tasapaino, ja Warren kertoi teille sen merkityksestä. Kun saatte Oivalluksenne ja dharmanne, Kymmenen Käskyn merkitys valaistuu. Se tarkoittaa, että saatte voiman, te tulette voimaksi. 

Menette uskonnon yläpuolelle. Teidän ei tarvitse seurata ketään, te vain muututte. Teistä tulee yhdistynyt. Esimerkiksi, joillekin ihmisille eivät perunat sovi, ja he eivät vain pidä niistä. Ennen oivallusta asia on toisin päin, jos heidän ei kuuluisi syödä perunoita, niin he syövät niitä vain enemmän. Oivalluksen jälkeen te vain ette syö niitä, olette niin vahvasti yhteydessä. Sisäinen ravinnonsaantimme muuttuu niin valaistuneeksi, että asioiden tärkeysjärjestys muuttuu täysin; alamme arvioida asioita värähtelyiden kautta. Olette kaikki nähneet tämän pienen tytön, Olympian. Hän syö hyvin vähän, käytännössä hän ei syö lainkaan kiinteää ruokaa. Mutta jos Minä annan hänelle jotain syötävää, hän syö, ei ota muilta, mutta jos Minä annan hänelle jotain, hän syö ja pyytää lisää. 

Se on yllättävää, hän ymmärtää värähtelyjä. Jos ymmärrätte värähtelyjä, silloin on hyvin helppoa pitää omat valenssit puhtaina, koska teissä on voima. Ja vielä niin, että ette pidä mistään muusta, koska haluatte värähtelyjen virtaavaan. Kun värähtelyt virtaavat, Puhdas Henki säteilee keskushermoston kautta iloa, joka on Henkenne ominaisuus. Alatte tuntea iloa, ja kun alatte tuntea sitä, ette halua luopua siitä millään, ette vain halua luopua siitä. Haluatte nauttia siitä. Joten te tulette tiedoksi. Ja huomio, joka sijaitsee tällä alueella, ja jota maksa ylläpitää, valaistuu. Kuten kerroin teille eilen, voitte tässä istuessanne tuntea kenen tahansa tilan. Juuri tässä näin erään herran, joka istui hieman oudossa asennossa, ja ajattelin, että hän ei istu kunnolla, ja sanoin: "Istukaa suorassa." 

Mutta kun laitoin huomiotani häneen, tiesin, että hän ei ole aivan kunnossa ja sanoin: "Onko jokin huonosti?" "Kyllä." Sanoin: "Ei se sitten haittaa." Joten huomiollanne ymmärrätte heti, mikä kyseisen ihmisen ongelma on. Tässä istuessanne voitte ottaa selvää kenen tahansa värähtelyistä. Esimerkiksi, voimme sanoa, että… - siis jos venäläisiä ei ole paikalla - sanoisinko vai en… että Brezhnev on riivattu, hän on riivattu mies. Menen Venäjälle, ja ehkä saan hänestä ulos riivauksen. Hän on riivattu mies. He ovat tekemisissä parapsykologian kanssa, sama juttu Amerikassa, niin tulee tapahtumaan kaikkialla, kun ihmiset yrittävät harjoittaa spiritualismia, jota kutsutaan ´preta vidyaksi´ ja ´smashana vidyaksi´. Se on todella hirvittävää. 

Ja niitä kutsutaan hienostuneilla nimillä, kuten parapsykologia ja … millä muilla nimillä sitä kutsutaan? ... karismaattiset liikkeet ja kaikkea sellaista... - ne eivät ole mitään muuta kuin henkiä, ne ovat henkiä. Kaikki nämä ihmiset ovat tekemisissä henkien kanssa. He tuovat esiin kuolleita henkiä ja kutsuvat niitä Pyhäksi Hengeksi, kuvitelkaa! Nämä karismaattiset liikkeet ovat hirveitä. En tiedä miten kertoisin siitä teille, mutta täytyy sanoa, että tiede on tullut niin hienovaraiseksi, että kukaan ei huomaa tätä myrkyllistä, hirveää, saatanallista voimaa, joka toimii kauttamme ja vetää meitä näiden henkien puoleen. Jotkut sanoivat: "Äiti, on olemassa hyviä ja pahoja henkiä." Mutta miksi mennä kohti kuollutta? Te ette tiedä, mikä on hyvää ja mikä pahaa. Miten tietäisitte. 

Miksi mennä kohti kuollutta? Meidän täytyy olla nykyhetkessä, meidän ei tarvitse olla menneessä. Se on yksi asia, joka tapahtuu, kun teidän valenssinne häviää, että joudutte vasemmalle. Kun menette oikealle, saatatte olla hyvin pidättyväisiä, ette syö sitä tai tätä ruokaa, teistä saattaa tulla hyvin ego-keskeisiä ihmisiä. Kun menette toiselle puolelle, sen nimi on tiedostamaton, kollektiivinen tiedostamaton. Vasen puoli on kollektiivinen alitajunta, ja oikea puoli on kollektiivinen tiedostamaton. Kun aloitin työni, päätin, että en puhu kuolleista hengistä. Sanoin: "Kyllä se sujuu ilman sitäkin." Mutta se ei ollut mahdollista. Kolmeen vuoteen en puhunut siitä mitään. 

En puhunut jumaluuksista, en puhunut mistään sellaisesta. Kolme vuotta se onnistui, mutta sitten mukaamme tuli eräs nainen, joka harjoitti kaikkea tällaista, ja hän tartutti monta ihmistä. Tuhannet ihmiset kävivät hänen luonaan. Hän kertoi ihmisille, mikä hevonen tulee ensin maaliin, ja missä taas häviää rahat. Kaikenlaisia asioita, ja tuhannet ihmiset tungeksivat hänen luokseen Täällä meitä on niin vähän, mutta jos jokin ’tantrika’ esiintyisi täällä, niin liikenne olisi heti jumissa. Sellainen olisi tilanne, jos yksikin näistä hirveistä ihmisistä tulisi tänne. Tämän naisen takia aloin sitten puhua näistä asioista, siitä, mitä ne ovat. Ne ovat olemassa. Joten mennessänne oikealle tai vasemmalle, joudutte ongelmiin, koska käytte sisään alueelle, joka on tuntematon, joka on hyvin vaarallinen. Tiedoksenne, jos menee liikaa vasemmalle, se aiheuttaa syöpää. 

En ole nähnyt yhtään syöpäpotilasta, jolla ei olisi ollut sellaisia kokemuksia. Esimerkiksi väärät gurut, tai näiden hirveiden ihmisten vihkimysseremoniat, tai heidän vasemmanpuoleisten kirjojensa lukeminen, kuten tämän jonkun Rampa Sampan, ja näiden muka buddhistien. Mikä tahansa näistä asioista voi aiheuttaa syöpää. Hiljattain näin erittäin hyvän ohjelman tästä aiheesta, se tuli tv:stänne täällä Englannissa. Siinä näytettiin kuinka jotkut lääkärit olivat tehneet tutkimuksen, ja sanoivat huomanneensa, että syövän laukaisevat eräät proteiinit, jotka he tunnistivat; he kutsuvat niitä nimellä proteiini 52, tai 58 - se nimi niille annettiin. He ymmärsivät, että ne tulevat alueelta, joka on ollut meidän sisällämme luomisesta lähtien. Se on kollektiivinen alitajunta, ja he ovat myös kuvanneet niitä valokuvin Kerroin tästä jo kymmenen vuotta sitten, ja he sanovat sen nyt. He lähenevät tätä pistettä, heidän täytyy vain ylittää raja Heidän täytyy vain saada Oivalluksensa. Koska lääkärit eivät pysty yltämään sinne omin voimin, he eivät pysty parantamaan syöpää, enimmillään vain pysäyttämään sen, he ehkä yrittävät vähentää sen muodostumisen mahdollisuuksia, mutta he eivät voi parantaa kokonaan, koska eivät osaa vetää ihmisiä kokonaan pois siltä alueelta. He voivat aina joutua sinne uudestaan, jos se alue toimii näin. 

On hyvin mielenkiintoista nähdä, kuinka nämä asiat syntyvät meissä. Tämä keskus on yksi tärkeimmistä keskuksista, koska se antaa meille etsimisen, ja oikea etsimisemme on kohti Henkeä, ei mitään muuta. Ihmiset, jotka ovat joutuneet väärille teille, näille ihmisille, jotka ovat painaneet otsansa maahan väärien ihmisten edessä, kehittyy kohouma otsan ympärille. Tässä on yksitoista keskusta, jotka nousevat esiin kuin kohouma. Näitä yhtätoista keskusta kutsutaan Ekadesha Rudraksi, ja ne edustavat tuhoa, täydellistä tuhoa. Sitä kutsutaan nimellä Kalki tai Maitreya, tai Kristuksen tuleminen, ratsastaen valkoisella hevosella. Kun tällainen kohouma kerran syntyy, se kasvaa yhä enemmän ja enemmän, ja tuho on lähellä. Täytyy sanoa, että monet saavat ideoita tiedostamattomasta. Olen nähnyt ihmisten piirtävän tai näyttävän kuvia, joissa näkyy hyvin paholaismainen henkilö, jolla on sarvi ja neliömäinen muoto otsalla. En tiedä, miten he saavat näitä ideoita, mutta ne ovat tosia. 

Tuhoavat voimat ovat myös käynnissä. Myös ne vahvistavat voimiaan. Meidän on oltava hyvin varovaisia, olemme hyvin riskialttiilla alueella. Jos ennen jouduitte liian oikealle tai vasemmalle, ette menneet niin huonoon kuntoon, eivätkä ihmiset välittäneetkään niin paljoa. Mutta nyt olette niin riskialttiilla alueella, ja olette niin herkkiä ja haavoittuvaisia, että teidän pitää olla äärimmäisen varovaisia. Tuhoutumisen vauhti on hyvin nopeaa, ja rakentavuuden vauhdin pitää olla paljon nopeampaa. Katsokaa nyt, mikä täällä on rakentavaa, ei mikään. Jos käytte läpi kaikki sanomalehden uutiset, tulee vastaan vain yksi hyvä uutinen, että prinsessa on synnyttänyt kauniin pojan. Loput on täynnä kauheuksia. Jos pyytää julkaisemaan jotain hyvää, kuten pyysin kirjoittamaan Sahaja Yogasta, ei se heitä kiinnosta. 

Heitä kiinnostavat vahingot ja onnettomuudet, ihmisten kuolema, ihmisten tappaminen. He haluavat julkaista valokuvia, kuinka ihmiset kuolivat ja mitä sotia on käynnissä, ja kaikkea sellaista. Heillä ei ole aikaa hyville uutisille. Hyviä uutisia ja uutisia toivosta ei haluta. Tällä tavoin kaikki organisaatiot, jotka nykyään toimivat, ovat rakenteeltaan täysin ego-keskeisiä. Hyväntekeväisyysjärjestötkin ovat kaikki ego-keskeisiä. Olen itse ollut tekemisissä monien tällaisten järjestöjen kanssa, ja työskennellyt niiden kanssa. Olin järkyttynyt! Näissä ihmisissä ei ollut mitään hyväntekeväisyyttä. Hyväntekeväisyys on sellaista, joka tulee myötätuntona, sen pitäisi vain virrata ulos, mutta se onkin vain jonkin sortin naamioitumista paremman aseman tai statuksen saavuttamiseksi. 

Kaikenlaista typeryyttä. Hyväntekijä on itse asiassa ihminen, joka vain virtaa. Kuka on se toinen, jolle tehdään hyvää? Jos he ovat osanen Minua, kenelle Minun pitää olla hyväntahtoinen? Jos tähän sormeen sattuu, pitääkö järjestää hyväntekeväisyyttä tälle sormelle? Minun täytyy huolehtia siitä, totta kai, koska se aiheuttaa Minulle kipua; Minun täytyy hieroa sitä, tehdä kaikki tarvittava, Minun täytyy tehdä niin. Sitä ihmiset eivät ymmärrä. Eräänä päivänä kaikki tällaiset kulissit kaatuvat, ja ymmärrämme, että olemme hukanneet voimavarojamme johonkin aivan toisarvoiseen asiaan. Oikeastaan kaikkialla oleva Voima tekee kaiken. Me emme tee yhtään mitään, uskokaa Minua, emme yhtään mitään. 

Kuinka monet kukat muuttuvat hedelmiksi juuri nyt? Kuka tekee sen työn? Kuinka moni siemen itää juuri tällä hetkellä? Kuka tekee kaiken sen? Kuinka moni lapsi syntyy juuri tällä hetkellä? Mikään vieras ei pysy ihmiskehon sisällä, ei mikään vieras. Keho yrittää aina poistaa sen. Mutta kun kyseessä on sikiö, ihmiskeho ei vain pidä sitä sisällään, vaan ylläpitää ja ruokkii sitä, huolehtii siitä ja antaa sen kasvaa, ja kun oikea hetki koittaa, päästää sen ulos. Kuka saa sen aikaan? Me pidämme kaikkea itsestään selvänä. Esimerkiksi silmät. 

Jos olette lääkäri, näette kuinka monimutkaisiksi silmämme on luotu. Voimme nähdä ihmiset näiden silmien kautta. Kuka tämän kaiken on tehnyt? Olemmeko me tehneet sen? Pystymmekö tekemään edes yhden silmän? Ja niitä on vielä niin monia erilaisia. Tämä on Jumalan myötätuntoa, tämä on Jumalan voimaa, joka on aivan kaikkialla. Kun ensi kerran saa Itseoivalluksen, aivan ensimmäisen kerran, silloin tuntee sen myötätunnon, tuntee värähtelyt, tuntee sen kaikkialla olevan Voiman. Te tiedätte nyt, että kaikkialla oleva Voima on olemassa, ja voitte nähdä sen liikkeet. Te saatte sen toimimaan. 

Käyttäkää sitä, te olette instrumentteja. Te olette mestareita, teidän täytyy vain tulla sellaisiksi, ja olettakaa, että teillä on se voima. Toivon, että Warren kertoi teille, kuinka hän tuli luokseni. En tiedä, kertoiko hän siitä, mutta hän tuli yhdestä puhelinsoitosta. Hänellä oli Minun puhelinnumeroni, ja henkilö, joka lähetti hänet, antoi Minusta varsin suurentelevan kuvan, että ”Hän ei ole tavattavissa” - tämä on kaikki pötyä, olen mitä parhaiten tavoitettavissa. Niinpä hän pyysi häntä soittamaan Minulle, ja sanoin: Tule vain.” Hän tuli luokseni ja sai oivalluksensa, ja nyt hän on saanut muuttumaan monia ihmisiä Australiassa, meillä on siellä ashrameja seitsemässä kaupungissa. Täytyy sanoa, että Englanti on kaikkein letargisin. Seitsemän kaupunkia Australiassa on nyt valmiina saamaan oivalluksensa, monet ihmiset tekevät siellä työtä sen eteen. Kun olette saaneet valon, annatte sen eteenpäin toisille. Nyt siirrymme ylemmäksi seuraavaan keskukseen, joka on Universumin Äidin keskus. 

Isä sijaitsee tässä keskuksessa, edellisessä keskuksessa, eli Nabhi-chakrassa, se nousee ylöspäin ja asettuu sitten oikealle puolelle. Täällä sijaitsee isyys. Eräs herra kertoi Minulle eilen, että hänellä oli ongelmia astmansa kanssa. En tiedä, tuliko hän nyt uudestaan. Onko hän täällä? Hän on täällä, hyvä. Tällä herralla on siis astma. Kerroin tietysti, että ongelma johtuu intialaisten liiallisesta peseytymisestä. Nähkääs, me intialaiset peseydymme liikaa. Ja tämän lisäksi se johtuu isän suremisesta. 

Hänen isänsä kuoli, ja isä ei halua jättää häntä, koska on huolissaan pojastaan. Näin voi käydä kenelle vain meistä. Jos mies kohtelee huonosti poikaansa, se vaikuttaa isä-periaatteeseen. Jos poika on epäystävällinen isälleen, se satuttaa häntä. Jos isä-periaate häiriintyy jollakin tavalla, tai jos isä yllättäen kuolee, ja se jää kaivelemaan koko elämän ajaksi, kaikki se vaikuttaa tänne. Saatte tukoksen oikeaan Sydämeenne, ja siitä syntyy astma. Homeopatiassa uskotaan että liika jännittäminen saa sen aikaan, sillä kun jännitätte enemmän, silloin muistatte isäänne. Jos hän olisi täällä, hän olisi voinut auttaa teitä. Joskus se toimii alitajunnassa. Tällä tavoin se lisää ongelmaa. 

Siitä pääsee eroon hyvin yksinkertaisella tavalla, ja teidän täytyy vain nostaa isän periaatetta sellaisessa ihmisessä, joka saattaa olla alistettu isä, joka saattaa olla julma isä, hän voi olla poika, joka on menettänyt isänsä, tai mitä vain. Teidän tarvitsee vain laittaa kätenne sille kohdalle, ja sanoa mantra, joka nostaa tai herättää isyyden täyteen kukkaansa, ja te paranette. Se on hyvin yksinkertaista. Keski-Sydäntä hallitsee Universumin Äiti. Hän antaa meille turvallisuuden tunteen. Kun olette kahdentoista vuoden ikäisiä, se luu, joka on tässä edessä, alkaa tuottaa vasta-aineita, se tuottaa vasta-aineita sisällänne kahteentoista ikävuoteen asti. Ja nämä vasta-aineet ovat todellisia sotilaita Universumin Äidin palveluksessa. Kutsumme Häntä nimellä ´Jagadamba´ sanskritin kielessä, ja ne leviävät kaikkialle kehoon. Jos johonkin kohtaan hyökätään, ne kertovat siitä toisilleen ja tuhoavat hyökkääjän. Nämä vasta-aineet syntyvät rintalastassa tässä etupuolella, kohdassa, jossa kylkiluut kohtaavat, rintakehän alueella, ja niitä syntyy siinä aina kahteentoista ikävuoteen asti. 

Ja mitä varsinkin naisille tapahtuu, he ovat myös äitejä, ja kun heidän äitiyttään uhataan, heille syntyy ongelma. Jos naisen puoliso on flirttailija, jos miehen katse ei pysy aloillaan, nainen tuntee turvattomuutta. Silloin äitiys on uhattuna, ja kun se on uhattuna, naiselle tulee ongelma, ja hänelle tulee jokin sairaus rinnan alueelle, esimerkiksi rintasyöpä. Sen aiheuttaa naisen turvattomuus. Jos nainen tuntee turvattomuutta ihan mistä syystä tahansa, hän saa rintasyövän. Eräs tyttö meni naimisiin katolilaisen miehen kanssa. Se oli kahden eri uskonnon välinen avioliitto, ja pojan suku aiheutti tytölle paljon harmia. Sellainen on hyvin tavallista Intiassa, mutta sitä tapahtuu myös täällä. Ja se suku yritti puhua kaikenlaista tytölle ja hänen vanhemmilleen, ja hänelle kehittyi turvattomuus sydämeen niin, että hänelle tuli lopulta rintasyöpä. Kun olemme ilkeitä toisia kohtaan, emme tiedäkään, että aiheutamme heille syöpää. 

Onko liikaa vaadittu, että olisimme ystävällisiä tytölle, joka on naitettu sukuumme, joka on muuttanut luoksemme? Olemme erittäin taitavia sanomaan asioita, jotka sattuvat muita. Opimme jo lapsuudessa kuinka puhutaan muille niin, että se todella sattuu. Satuttamalla aiheutamme heille syöpää. Mutta tämän ihminen ymmärtää vasta saatuaan Oivalluksensa. Silloin todella ymmärrätte, kuinka paljon ihminen kärsii, koska tunnette hieman kipua itsekin. Teidän puhetapanne, käyttäytymisenne ja kommunikointinne muiden kanssa muuttuvat täysin. Tämä keskus on hyvin tärkeä. Vasemmalla puolella on äidin puoli, ja jos äiti kärsii mielenterveyden ongelmista, tähän paikkaan syntyy ongelma. Teille saattaa tulla… Kutsumme sitä Sydämeksi, on olemassa kaksi Sydäntä, yksi on Hengen Sydän ja toinen on Sydän-chakra. 

Jos äiti on fanaatikko, jos hän on fanaattinen vaikkapa ruoastaan, silloin lapset saavat ongelmia sydämeensä On vaarallista pelata lasten kanssa sillä lailla, pitää heitä täydellisessä kurissa ja nuhteessa: "Pitää kulkea suoraan kuin hevonen, laput silmillä." Lasten täytyy saada olla vapaita. Jos rajoitamme heitä liikaa, heistä tulee huligaaneja; siinä mielessä intialaiset ovat parempia, he tietävät miten kasvattaa lapsiaan. He antavat lapsilleen kaiken vapauden. Heille vain näytetään, mitä arvokkuus on. Ja kun lapset saavat olla vapaita vanhempiensa kanssa lapsuudessa, niin jo noin neljän, viiden vuoden iässä he osaavat käyttäytyä hyvin arvokkaasti. Olen nähnyt lasten sanovan sellaista kuin: "Häivy siitä, pois tieltä." Mistä he oppivat tällaista? He oppivat sen vanhemmiltaan tai kavereiltaan, tai joltakin heidän on täytynyt oppia, koska yleensä lapset eivät puhu tällä tavalla. "Ala vetää." 

Olen nähnyt pienen lapsen sanovan niin: "Ala vetää." Se on todella rumasti sanottu toiselle ihmiselle. Mutta sitä tapahtuu, koska emme ymmärrä, miten meidän pitää puhua lapsillemme, kuinka kauniisti. Vaikka olisimme kuinka huonoja ihmisiä, vaikka olisimme läpeensä mätiä, niin jopa rosvo tietää, että hänen pitää käyttäytyä kunnolla lastensa edessä, koska muuten lapsistakin tulee rosvoja. Prostituoitukin ymmärtää, että hänen ei pidä käyttäytyä niin, että lapsestakin tulee prostituoitu. Se on maalaisjärkeä, että mitä tahansa teemme, lapset oppivat sen helposti. Mitä tahansa haluatte antaa heille, mitä tahansa haluatte tarjota heille, sen mukaisesti teidän tulisi myös käyttäytyä heidän edessään. Mutta nykyisessä yhteiskunnassa ihmiset eivät juurikaan kiinnitä huomiota lapsiinsa. Tarkoitan, että naiset, nämä äidit ovat edelleen kuin morsiamia etsimässä uusia miehiä itselleen. Aviomiehet ovat edelleen kuin sulhasia etsimässä uusia vaimoja, ja lapsiraukat eivät tiedä, minne silmänsä laittaisivat. 

Luoja tietää, missä orpokodissa he joutuvat viettämään elämänsä. Jopa teollisuus on mennyt sellaiseksi. Eilen halusin ostaa puuvillasta tehdyn mekon pienelle lapselle, enkä löytänyt sellaista mistään, koko Derbyshirestä ei löytynyt yhtään mekkoa, eikä Lontoostakaan löytynyt sellaista, joka olisi ollut täyttä puuvillaa. Emme ajattele sitä, että lapset eivät voi pitää näitä keinokuituisia vaatteita. Se on vaarallista, se on pahaksi heidän iholleen. Kun itse olitte pieniä, käytitte puuvillaa, ja täällä oli puuvillatehtaita, niin miksi laitatte lastenne päälle tätä hirveää materiaalia, jota itse ette käyttäneet? Kun he ovat teidän iässänne, heillä kaikilla on kasvoissaan läikkiä. He ovat … En tiedä millaisia ihosairauksia he saavat. Eikä kukaan ymmärrä, että tällaiset alushousut, joita annatte heidän käyttää, ovat hyvin vaarallisia. En tiedä, mitä heidän käy. 

Vaatteet, joita he käyttävät, ette te ikinä käyttäneet, kun olitte nuoria. Nämä ovat aikoja, jolloin he todella tarvitsisivat täydellistä huomiota, ja nämä ovat aikoja, jolloin heitä vastaan hyökätään paljon. Teollisuuskaan ei välitä heistä yhtään. Miksei pienille lapsille voisi tehdä puuvillavaatteita? Minusta hallituksen pitäisi säätää laki: "Lasten vaatteita ei saa valmistaa mistään keinotekoisesta materiaalista." Niitä voidaan tehdä vanhemmille, se ei haittaa. Mutta pienille lapsille ei voi pukea päälle mitään 'atomipommeja'. Se on liikaa. Ja nämä modernit ajat kohtelevat julmimmin juuri lapsia. Siksi niin harvat lapset haluavat syntyä kehittyneisiin maihin. 

Meidän täytyy kantaa koko taakka Intiassa Jos ette ole ystävällisiä lapsille .. Kuvitelkaa, vanhemmat tappavat omia lapsiaan. Mikä yhteiskunta se tällainen on? Joka viikko pelkästään Lontoossa - luulin ensin, että koko Englannissa, mutta Minulle kerrottiin, että Lontoossa - vanhemmat tappavat kaksi lastaan. En ole kuullut Intiassa yhdestäkään vastaavanlaisesta tapauksesta. Kun lapsia kohtaan ollaan näin raakoja, en tiedä mitä naiset oikein aikovat. Mihin he tarvitsevat ulkomuotoaan ja kauneuttaan kun kohtaavat Jumalan? Tällaisen julmuuden ja itsekkyyden keskellä lapset kamppailevat ja saavat sydänoireita. Heidän sydämensä ovat heikot. He ovat teidän huomassanne. Jumala on antanut teille niin kauniita lapsia, että teidän tulisi kiittää Häntä siitä. 

He eivät ole mikään ylimääräinen taakka teille; se on siunaus, että Jumala on antanut teille lapsia. Jos Intiassa nainen ei saa lasta, hän itkee ja pyytää joka jumalaa ja joka profeettaa antamaan hänelle lapsen. Ja Saksassa väestönkasvu kulkee jo kohti miinus viittä prosenttia. Viiden lapsen äidille maksetaan yhtä paljon kuin pääministerille tai enemmänkin, mutta naiset eivät hanki lapsia, he sanovat: "Menetän muotoni." Mihin te tarvitsette muotojanne? En ymmärrä sitä. Mitä varten vartalonne ovat olemassa, ja keitä vartalonne kiinnostavat? Miksi ihmeessä tekisimme itsestämme niin halpoja? Olemme äitejä ja meidän pitäisi olla ylpeitä äitiydestämme. Äiteys on korkein asia, minkä nainen voi saavuttaa. 

Minä olen saavuttanut sen, koska olen Äiti tuhansille. Mielestäni suurin asia, mikä naiselle voi tapahtua, on tulla äidiksi. Olla Äiti ja Guru; voitteko kuvitella tilannettani? On paljon vaikeampaa, kun lapsia joutuu ojentamaan, ja rakastaa heitä niin paljon, että ei haluaisi tehdä sitä, ja sitten joutuu huijaamaan heitä pikkuisen, että saa heidät muuttamaan tapansa. Äitinä eläminen on mielenkiintoista ja kaunista, ja meidän pitäisi olla ylpeitä äitejä. Mutta osaksi syy lankeaa myös miehille, koska heitä eivät äidit kiinnosta. Heitä kiinnostavat aina vain nuoremmat tytöt - se on merkki perversiosta, se on merkki täydellisestä perversiosta. Muhammed Sahibin aikana oli paljon naisia ja vain vähän miehiä, koska niin moni oli kuollut, eikä Muhammed Sahib tiennyt mitä tehdä. Niinpä Hän ajatteli - he olivat hyvin käytännöllisiä ihmisiä, ja kuten kerroin teille eilen, yhteiskunnassa täytyy olla käytännöllinen - joten Hän sanoi: "Hyvä on, täytyy muodostaa avioliittoja", koska ilman avioliittoa kaikki suhteet ovat epädharmisia, ne ovat arvojen vastaisia. Hän sanoi: "Täytyy muodostaa avioliittoja Nyt täällä on paljon naisia, joten naiset täytyy jakaa niiden miesten mukaan, jotka meillä on. 

Jos miehiä olisi enemmän, silloin asia olisi toisin. Mutta meillä täytyy olla avioliittoja." Eli, kollektiivin täytyy hyväksyä se, siinä täytyy olla kollektiivinen sanktio, jotta asialla olisi siunaus. Ja Hän sanoi: "Ottakaa itsellenne viisi vaimoa" Mutta Hän itsekin yllättyi, koska siihen aikaan ihmiset olivat niin tarkkoja, että eivät halunneet naimisiin nuorten tyttöjen kanssa; vanhat miehet eivät menneet nuorten tyttöjen kanssa naimisiin. He sanoivat: "Kuinka voisimme ottaa nuoria tyttöjä vaimoiksi?" Hän sanoi: "Hyvä on, menen itse naimisiin yhden kanssa, koska minne nämä tytöt muuten joutuisivat, nuoria miehiä ei ole jäljellä, joten mikä avuksi?" Mutta nykyään, jos kysyy 80-vuotiaalta vanhalta mieheltä, niin hän olisi kovin halukas menemään naimisiin 18-vuotiaan kanssa. Kutsun sellaista vanhaksi typerykseksi, koska hän ei ymmärrä. Hän ei ymmärrä, että tuo tyttö ei tule kunnioittamaan häntä aviomiehenä, eikä hän voi nauttia aviomiehen elämästä. Hän on isoisä, tai isoisoisä, hänen tulisi käyttäytyä kuin isoisoisä; sellainen on ihanteellinen suhde nuoreen tyttöön. 

Kaikki ihanteet ovat sekaisin nykyään, kaikki suhteemme muihin ihmisiin. Kaikkien naisten pitää olla viehättäviä, miksi? Jokaisen miehen pitää olla viehättävä, miksi? Minkä vuoksi? Mitä sillä saavutetaan? Mitä hyötyä siitä on? Viehättävyys on hyväksyttävää, kunhan ette ole vastenmielisiä, kunhan pidätte ihanteellisen suhteen muihin. Jos suhteesta ei tule muuta kuin koiras-naaras-suhde, on parempi olla ilman sellaista ajatusta. On täysin väärin tavoitella jotakin sellaista, joka ei ole meidän tarkoituksemme. Ihmisten täytyy elää arvokkaasti ja ymmärtää täysin ne ihanteet, jotka koskevat suhdetta toisiin ihmisiin. 

Jos vain sanotte, "Mitä väärää siinä on?" silloin se on väite, että kaikki on vialla, ja kaikki on väärää, ei vain yksi asia, vaan kaikki. Mutta jos haluatte kukoistavan yhteiskunnan, silloin teidän täytyy pitäytyä perhe-elämän ihanteissa, se on hyvin tärkeää. Se tapahtuu heti, kun saatte Itseoivalluksenne. Minun ei tarvitse luennoida siitä, se vain tapahtuu, ja teistä tulee hyvä aviomies ja hyvä vaimo. Sahaja Yogasta syntyy kauniita perheitä, niitä on jo monia, tulette tapaamaan niitä. Sahaja Yogassa on paljon kauniita perheitä, ja ne suurenmoiset lapset, nuo suuret pyhimykset, jotka halusivat syntyä tänne, syntyvät heille. Monet hienot lapset haluavat syntyä tänne Englantiin. Ja on monia, jotka ovat jo syntyneet, mutta en tiedä, kuinka heitä kohdellaan, ymmärtävätkö ihmiset heitä olenkaan. Ihmisillä ei ole värähtelyitä selvittääkseen, ovatko he pyhimyksiä. 

Mutta oivaltaneina syntyneitä lapsia on Englannissa niin monia, että joskus suren sitä, miten heitä kohdellaan. Kukaan ei tiedä, että he ovat syntyneet oivaltaneina - miten he puhuvat, he puhuvat vain viisauden sanoja. Me loukkaamme ja nöyryytämme näitä lapsia, koska olemme heistä niin tietämättömiä. He ovat kyllä hyvin urheita ja rohkeita, kun syntyvät maihin, joissa heitä ei kunnioiteta eikä heistä huolehdita. Meidän maamme on toinen ääripää, jossa ihmiset myyvät vaikka koko maansa lastensa tähden. Se menee liiallisuuksiin, se on myös täysin järjetöntä. Jossain näiden puolivälissä on se, että rakastatte ja kunnioitatte lapsianne; heidät on uskottu teille, he ovat oivaltaneita sieluja, he ovat pyhimyksiä. He ovat perustuksia sille uudelle maailmalle, joka tulee syntymään. Ja tämä äitien täytyy oppia. Äidin arvokkuutta täytyy kunnioittaa. 

Olen varma, että olette kaikki kunnioittaneet äitejänne hyvin paljon. Mutta en ole varma, tullaanko teitä nyt kunnioittamaan äiteinä. Kun asiat ovat vakiintuneet niin, että äidin asema on korkein, minkä nainen voi saavuttaa, ja häntä myös arvostetaan, asioiden arvojärjestys naisten keskuudessa muuttuu myös. Sillä mitä he voivat tehdä? Heillä ei ole paikkaa äiteinä, he kyllästyvät lapsiinsa ja ajattelevat: "Mitä hyötyä on äiteydestä? Se on epäkiitollista työtä." Kaikki tämä voi muuttua vain, kun ihminen muuttuu sisäisesti, kun muuntautuminen tapahtuu. Nyt se on vain yksi niistä monista saarnoista, joita voi kuulla jossain 'oikeaoppisessa' paikassa. Mutta tästä oikeaoppisuudesta tulee osanen teitä, ja tulette yhdeksi sen kanssa, täysin yhdeksi sen kanssa. Te pidätte siitä. 

Pidätte siitä, että rakastatte vaimoanne ettekä ketään muuta. Mies pitää vaimonsa rakastamisesta sillä erityisellä tavalla, ja vaimo haluaa rakastaa miestään erityisellä tavalla. Se tulee tapahtumaan. Eikä ole turvattomuutta. Muutoin tulette kotiin ja huomaatte, että vaimonne on karannut jonkun muun kanssa. Kuvitelkaa millainen tilanne! Kun tulin tänne, sain ensimmäisenä vuonna varsinaisen shokin. Meillä oli naapuri, joka oli 48-vuotias ja hänellä oli 22-vuotias poika, ja pojalla 20-vuotias ystävä. Tämä nainen karkasi sen 20-vuotiaan pojan kanssa, ja hänellä oli kolme muuta lasta, jotka hän jätti. Heidän talonsa ja tavaransa myytiin, koska lain mukaan nainen saa puolet, puolet omaisuudesta tai jotain sellaista, ja nyt ne kolme tytärtä ovat kadulla, ne kolme nuorempaa lasta eli tyttäret ovat kadulla. 

Kuka huolehtii heistä? Se 48-vuotias nainen on edelleen morsian, ymmärrättekö? Ja menee kirkossa naimisiin. Tällaisessa ei ole mitään arvokkuutta, rakkautta tai välittämistä. Kristus, jota seuraatte, on sanonut: "Te sanotte 'Älä tee aviorikosta', Minä sanon: 'Älä himoitse silmilläsi'." Hän vei sen näin korkealle ja hienojakoiselle tasolle. Me seuraamme Kristusta, pidämme ristiä kaulassa, käymme kirkossa. Missä olemme? Nyt tullaan seuraavaan keskukseen, Vishuddhiin. Tämä on hyvin tärkeä keskus ihmisissä, koska tämän keskuksen valaistuessa teistä tulee todistajia. 

Teistä tulee kollektiivi. Tämä on kollektiivisen olemuksen keskus. Painotan sitä, että teistä tulee kollektiivinen olento, kun tämä keskus on herännyt. Se on hyvin tärkeä keskus, ja kun nyt olen tässä, Minun täytyy kertoa, mistä me kärsimme, ja mistä intialaiset kärsivät, ja se mistä idässä asuvat ihmiset kärsivät, on vielä eri juttu. Esimerkiksi idän ihmisiä vaivaa liiallinen puhuminen - kutsumme sitä oikean puolen Vishuddhiksi - ja länsimaisia vaivaa se, että he eivät puhu lainkaan, etenkin englantilaiset, he eivät puhu koskaan. Itse asiassa heitä täytyy vähän nipistää! Eivätkä he ikinä naura, se on myös ongelma. He vain hymyilevät, ja sitä pidetään hyvänä käytöksenä, mutta joskus se on hyvin ikävystyttävää. Vasen Vishuddhi on paljon hienovaraisempi kuin luulemmekaan. Ne ovat aika huvittavia tilanteita, joista vasen Vishuddhi syntyy, ja se on hyvin tavallista länsimaisten ihmisten joukossa, koska he ovat kehittäneet uudenlaisen syyllisyyden tunteen. 

Tarkoitan, että kaikki tuntevat syyllisyyttä. Menemättä mihinkään käräjille, syyllistymättä mihinkään, kaikki ovat kaiken aikaa syyllisiä. Kuten eräs nainen: "Voi, olen niin syyllinen." "Mitä tapahtui?" "En sanonut kiitosta hänelle." Mitä se haittaa. Mistä pitäisi muka olla syyllinen? "Voi, olen niin syyllinen." "Mitä tapahtui?" "Läikytin kahvia." 

Kaikki hyvin, ei se haittaa, se voidaan puhdistaa, miksi tuntea syyllisyyttä? Ihmisillä on tiedostamaton syyllisyys. He eivät tiedä, miksi tuntevat syyllisyyttä, miksi heille tulee koko ajan tällainen olo. "Voi Luoja, minun ei olisi pitänyt tehdä sitä, ei olisi pitänyt tehdä tätä." Millaista syyllisyyttä? Mitä kaikkea syyllisyyttä kannammekaan, ja tämä syyllisyys on hirvittävä asia. Sitä on Amerikassa, Englannissa, Portugalissa, Espanjassa Italiassa, Sveitsissä, kaikkialla tuntuu vasen Vishuddhi. se on ensimmäinen ja viimeinen ongelmista, joka Minun on voitettava. Eräs nainen nousi ylös ja sanoi: "Äiti, tunnen syyllisyyttä Vietnamin takia." Sanoin: "Vietnamin? 

Sotahan loppui jo kauan sitten, mitä voit enää tehdä sen suhteen?" "Mutta tunnen syyllisyyttä siitä." "Mutta miksi? Mitä voit tehdä sille, miten se liittyy sinuun, mikä on suhteesi siihen maahan, miksi tunnet syyllisyyttä?" "Minä vain tunnen oloni syylliseksi." Sanoin: "Tuo on joutavaa." Tällä lailla kaikki ovat kehittäneet sen itselleen. Mutta mistä se tulee? Katsotaanpa sen lähdettä. Ensimmäinen lähde on Raamatussa, jota on tulkittu hyvin väärin, koska sanotaan että, "Te olette synnintekijöitä ja sellaisiksi syntyneet." 

Tuo on aivan absurdia. Mitä se oikeasti tarkoittaa on, että vain te olette tietoisia synneistä, eivät eläimet. Te olette tietoisia tietämättömyydestänne, eivät eläimet, te olette tietoisia sokeudestanne, mutta eläimet eivät ole. Miksi? Koska sisällänne on kehittynyt minätietoisuus. Kuten eilen kerroin teille, se minätietoisuus on kehittynyt, koska ego ja superego kohtaavat tässä, koska nostitte ylös päänne, koska tämän keskuksen piti valaistua. Te nostitte päänne ylös, ja niin tämä ego ja superego kohtasivat tässä, ja alue luutui. Te saitte minätietoisuuden ja siksi ajattelette: "Minä olen tehnyt väärin, tai minä olen tehnyt oikein." Eläimet eivät ajattele niin, se ei vaivaa niitä. Niiden täytyy tehdä mitä tekevät, ne haluavat tehdä niin. 

Ne eivät istu alas ja sano: "Onpa syyllinen olo." Oletteko koskaan nähneet eläintä, joka sanoo niin? Paitsi ihmisolennot, jotka hokevat sitä koko ajan. Tästä on tullut varsinainen myytti, se on valtavan iso myytti, jonka kanssa elätte, ja se on täysi myytti, uskokaa Minua. Ei ole mitään sellaista kuin syyllisyys, ja tämä syyllisyys nakertaa teitä koko ajan, se tekee teistä voimattomia, se saa teidät tuntemaan olevanne hukassa. On tärkeää, että tämä keskus saadaan avattua. Joten aina ennen kuin aloitan mitään luentoa, kerron, että on yksi mantra, joka täytyy sanoa: "Äiti, minä en ole syyllinen, Äiti, en ole syyllinen," kuusitoista kertaa, se on rangaistus syyllisyydestänne. Jos olette syyllinen, teille kuuluu rangaistus, eikö niin? Joten tämä on rangaistuksenne: "Äiti, en ole syyllinen. Äiti, en ole syyllinen." 

Sanokaa se kuusitoista kertaa, niin pääsette eroon siitä. Näin käytännöllistä se on, ja se toimii. Muuten saatte nikamatulehduksen tai sydänvaivoja, tai tulee sellainen 'jäykistynyt olkapää', siitä aiheutuu kaikenlaista ongelmaa. Ja kaikki tämä vain sen myyttisen syyllisyyden takia, jonka kanssa kamppailette. On olemassa toinenkin myytti. Luulen, että sen lähteenä ovat psykologit, ne niin kutsutut psykologit. Heillä ei ole ymmärrystä ihmisen psyykestä, koska heillä ei ole tapaa, jolla psyykeen päästään. He vain taltioivat ja etsivät asioita, ja yrittävät parantaa ihmisiä. Kuinka monta hullua ihmistä he ovat parantaneet? Sahaja Yoga on varmasti parantanut satoja. 

Kuinka monta he ovat parantaneet? He eivät ole parantaneet ketään. Päinvastoin, jos menette psykologille, teistä voi tulla enemmän hullu, koska he itsekin ovat hulluja. Sillä puhuessaan ihmisille nämä psykologit eivät tiedä olevansa tekemisissä patologisten, epänormaalien tapausten kanssa. Ja kun on tekemisissä patologisten tapausten kanssa, huumaantuu siitä itsekin, tai voidaan sanoa, että saa tartunnan. Eikä tiedä, kuinka suojautua. Sanoisin, että Jung oli ainoa psykologi - koska hän oli melkoinen profeetta, kun hän sai oivalluksensa - joka puhui siitä, että lääkäri voi tulla siitä sairaaksi. Ja heistä alkaa tulla patologisia tapauksia. Kuten tämä onneton Freud, joka oli puolihullu. Hän alkoi puhua seksistä ja sellaisesta, mutta oli itse perverssi mies. 

Hän kuoli syöpään. Ja mitä hän saavutti omassa elämässään? Hän oli hyvin kieroutunut. Kuvitelkaa, hän on viheliäinen sielu, joka kuoli syöpään. Kuinka hän pystyisi opastamaan ketään missään asiassa? Mitä tahansa hän kertoi, me uskoimme kuin Raamatun sanaan. Ihmiset uskovat Freudiin enemmän kuin Raamattuun. Enemmän kuin Kristukseen. He uskovat häntä oikeasti, ja jos tiivistätte hänet yhteen lauseeseen, voidaan sanoa, että hän teki jokaisesta ihmisestä seksuaalisen olennon. Ihminen ei ole mitään sen yläpuolella, ei mitään enempää, ei mitään muuta kuin se. 

Kuvitelkaa alentavanne arvokkuutenne sille tasolle! Äitinä Minun täytyy armahtaa häntä sanomalla, että tuo onneton oli liikaa tekemisissä patologisten tapausten kanssa, ja tartutti itsensä, ja antoi ihmisille vääriä ideoita. Hän käsitteli vain psyykettä ja vasenta kanavaa, joka alkaa tuolta, mutta loppuu tänne, ja päätyy lopulta superegoon. Niinpä seksiriippuvuus vie teidät superegoon, eli, se vie teidät alitajuiseen mieleenne ja kollektiiviseen alitajuntaan. Kaikki seksistä johtuvat ongelmat syntyvät tästä syystä. Tunteellinen käytös ja kaikki perversiot vievät teitä kollektiiviseen alitajuntaan Oli eräs intialainen tyttö, joka oli hyvin epänormaali. Hän tuli käymään luonani ja sanoi, että hän haluaa olla naisten kanssa ja haluaa mennä naisen kanssa naimisiin, ja haluaa pukeutua kuin mies. Sanoin hänelle: "Todellako?" Annoin hänelle Sahaja Yoga -hoitoa, ja huomasin, että hänen sisällään oli mies. Hän itse oli vähentynyt lähes olemattomiin, ja tämä mies riivasi häntä, ja hän sai näitä ideoita sen miehen kautta, ja siksi hän puhui niin, hän oli riivattu. 

Kaikki epänormaalius syntyy siksi, että tulee riivatuksi. Eräs tyttö Kuubasta tuli tapaamaan minua. Hän oli Amerikassa asuva kuubalainen, lyhyt ja siro tyttö, pieni, kaunis tyttö, ja hän kertoi Minulle, tai hänen aviomiehensä kertoi: "Äiti, vaimoni voi juoda pullollisen viskiä ihan tuosta vain, hän voi juoda sen tyhjäksi kertaheitolla." "Hyvä on, istuhan alas." Tein hänelle ’bandhan’, kuten me sitä kutsumme, ja näin suuren, valtavan - kuin maankiertäjän - todella suuren mustaihoisen miehen tulevan ulos hänestä. Katsoin tyttöä ja kysyin "Tunnetko ketään mustaihoista miestä?" Tyttö sanoi: "Äiti, näettekö Te hänet? Näettekö Te hänet? Hän se juo, minä en juo", tyttö sanoi Minulle. Ja kun tuo mies oli häädetty pois hänestä, tytöstä tuli hyvin suloinen vaimo miehelleen. 

Kun tällaisessa epänormaaliudessa mennään liiallisuuksiin, se vie meidät kollektiiviseen alitajuntaan, jossa teihin tarttuu kaikenlaisia näistä hirveistä ihmisistä. Se voi viedä myös kollektiiviseen tiedostamattomaan, jos olette liian egoistisia. Silloin teistä voi tulla Hitler. "Mitä väärää siinä on? Mitä väärää Hitlerissä on?" Ei mitään väärää, hän oli täydellisen oikeassa, kun sanoi, että hän oli tullut pelastamaan arjalaisen rodun, ja että hänen nenänsä oli valioyksilö. Jumala on varmaan ollut yllättynyt kuullessaan tuon. Mutta täytyyhän luoda jotain vaihtelua, eikö niin? Mutta tällaista se on, näitä järjettömyyksiä ihmiset tekevät elämässään sanomalla: "Mitä väärää siinä on?" He hyppäävät kaikenmoisiin ojiin, mistä ei voi palata ilman, että on joku taakka pään päällä, ja nuo taakat käyvät niin raskaiksi, että heistä tulee epänormaaleja. 

Sitten seisotaan ja huudetaan kadulla kuin hullut. Jos heitä provosoi, he menevät vielä huonompaan kuntoon, joten parempi olla puhumatta ja väittelemättä heidän kanssaan. Unohtakaa heidät. Kaikki nuo fanaatikot, joita näemme, ovat riivattuja ihmisiä. Useimmat heistä ovat riivattuja. Myös monet presidentit ja itsevaltiaat ovat riivattuja. Kun tapaan heitä ja kättelen heitä, he tärisevät edessäni, ja tiedän, että he ovat riivattuja ihmisiä. Kuinka he ovat päässeet asemaansa? Heidän ei tulisi olla siellä, he ovat riivattuja, he riivaavat muita ihmisiä, he laittavat muut tekemään työn, ja kaikki aggressiivisuus alkaa heidän riivaavien voimiensa kautta. Tämä keskus palauttaa teidät normaaleiksi. 

Kun Kundaliini nousee ja koskettaa päälakeanne ja avaa sen, silloin tunnette käsissänne tämän keskuksen kautta, että kollektiivinen persoonallisuutenne alkaa ilmentyä. Teistä tulee kollektiivisia ihmisiä, te muututte sellaisiksi. Sanon uudestaan, että se on todellinen tapahtuma. Ei niin, että "Olemme veljiä ja siskoja, muodostetaan 'yhdistyneet kansakunnat' ja tienataan sillä hyvät rahat." Se on täyttä totta, että voitte tuntea toisen ihmisen itsessänne, ja se on kaikkein tärkeintä. Voisin puhua tästä keskuksesta vaikka kuinka monta tuntia; tällä keskuksella on kuusitoista alakeskusta, ja se pitää huolta silmistä, nenästä, korvista, kurkusta – kaikesta –, kaulasta, tämä keskus säätelee kasvojannekin. Kollektiivisella ihmisellä, kollektiivisella olennolla on kasvot, joissa on sellaisia ominaisuuksia, että kasvotkin voivat säteillä värähtelyjä. Tämän voi kokea vain värähtelyjen avulla, sitten tiedätte kuka on kollektiivien olento. Kaikista tärkein on tämä osa päässänne, josta kerroin, että jos kumarratte vääriä asioita, siitä tulee teille suurin este. Se on aivojen alin osa, jota sanskritin kielessä kutsutaan ´murdhaksi´. 

Se on tärkeä alue, ja se paisuu, ja siihen kehittyy suuri este, ja teistä tulee ihminen, joka on täysin erillään kaikkialla olevasta Voimasta. Se tarkoittaa, että kaikki suojelus ja ohjaus, kaikki teitä ravitsevat asiat alkavat hävitä elämästänne Nyt menemme eteenpäin tästä keskuksesta seuraavaan, joka on tärkeä, ja josta Minun pitää vielä kertoa teille, vaikka onkin jo aika lopettaa tämä luento Se on Agnya-keskus, joka sijaitsee aivolisäkkeen ja käpyrauhasen keskellä. Se kontrolloi egoamme ja superegoamme. Tämä hyvin hienojakoinen keskus sijaitsee näköhermokeskuksessa. Jotkut sanovat sitä kolmanneksi silmäksi, mutta se ei ole sama, josta Minä puhun. Tällä kolmannella silmällä katsomme sisällemme, emme ulospäin. Tämä on hyvin tärkeä keskus, ja sitä koristaa jumaluus, jota Intiassa kutsutaan Mahavishnuksi, ja täällä Hänet tunnetaan nimellä Jeesus Kristus. Tämä on hyvin tärkeä keskus. "Etsikää Herraanne." Mistä pitää etsiä. 

Missä Hän on? Hänet pitää herättää ja Hän sijaitsee tässä. Koska useimmilla teistä on kristillinen tausta, haluan puhua teille siitä, vaikka myös Mahavira ja Mahabuddha sijaitsevat sisällämme. Mahavira on tässä ja Buddha tässä. Mutta Kristus sijaitsee tässä keskellä, aivojen sisällä. Tämä on hyvin tärkeä asia, jonka kaikki kristityt instituutiot ovat jättäneet sanomatta Kristuksesta: Kristuksen tulee syntyä meidän sisällämme. Hänen pitää herätä meissä. Se voi tapahtua vain Kundaliinin heräämisen kautta. Ja kun Hän on herännyt, Hän imaisee pois sekä egon että superegon heräämisensä seurauksena, ja se on hyvin suuri asia. Siksi Hän sanoi: "Minä olen portti." 

Mutta kuinka ollakaan, he ristiinnaulitsivat Hänet. Mutta ristiinnaulitseminen oli myös draama, koska ego ja superego ovat puristaneet näitä kohtia niin kovaa, että siitä läpi pääsemiseksi tarvittiin joku täysin jumalallinen, ja Hän oli Omkara, jumalallinen persoona, joka ei koskaan kuollut, ja Hän pääsi siitä läpi. Krishna on sanonut, – Hän on tässä kohdassa –, Hän sanoi: “Nayanam chidanti shastrani, nayanam dahati pavaka.” Eli: "Tätä jumalaista voimaa, tätä Omkaraa ei voi kukaan koskaan tappaa, sitä ei voi kukaan tuhota." Ja Omkara syntyi Kristuksena ja loi meille tämän kulkuväylän, ja sen asian Hän myös todisti, ettei sitä voi tappaa. He ovat kaikki yhtä ja sidoksissa toisiinsa. Tämän tulette ymmärtämään Sahaja Yogassa, sillä kun yhteys on saavutettu, teidän täytyy esittää kysymyksiä: mikä on Jeesuksen ja Krishnan suhde? Ja voitte löytää vastauksen värähtelyjen kautta: He kuuluvat kaikki hyvin läheisesti yhteen. Kristus on sanonut: "Ne jotka eivät ole Minua vastaan, ovat kanssani." Kukaan ei ole yrittänyt ottaa selvää, keitä Hän tarkoitti. Raamatussa sanotaan, että "Tulen näyttäytymään edessänne liekkien lailla." 

Kukaan ei ole yrittänyt selvittää sitä, tai mikä on Elämän Puu - olisiko tämä Elämän Puu? Hänet täytyy herättää sisällänne. Tärkein asia, jonka Hän sanoi, oli: "Joku tulee herättämään sen, jotta tuntisitte Isäni ikuisesti." Mitkä instituutiot, jotka toimivat Herramme Jeesuksen Kristuksen nimissä, tekevät niin? He vain järjestävät juhlia tai karnevaaleja, keräävät rahaa, rakentavat kirkkoja ja kaikkea muuta. Jokainen ihminen pitää rakentaa kirkoksi herättämällä Kristus heidän sisällään. Tätä kastamisella tarkoitettiin. Kastetapahtuma sen oikeassa merkityksessä on Kundaliinin herääminen, kun se saapuu päälaen alueelle, jota kutsutaan nimellä ´brahmarandhra´, ja nousee sen läpi. Onko joku pystynyt siihen? Ei yksikään. 

Menin kirkkoon, jota kutsuttiin “Yhtenäisyyden kirkoksi”. He ovat luultavasti yhdistäneet kaikki kirkot, ja samalla koko maailman haamutkin. Siellä on kaikenlaisia vääriä guruja, eikä heillä ole minkäänlaista erottelukykyä. Olin todella hämmästynyt. Kristus ei ollut kovin diplomaattinen, kun Hän huitoi sauvallaan ihmisiä ja sanoi: "Jos he ovat kuumia, voimme hoitaa heidät." 'Jos he ovat kuumia', eli jos heissä on negatiivisuuksia, me voimme hoitaa heidät, jos he ovat viileitä, me pidämme heistä. Mutta jos he ovat puolinaisia, "Minä syljen heidät ulos suustani." Näin Hän sanoi. Sillä puolinaiset ihmiset tekevät kompromissin paholaisen kanssa ja puhuvat Jumalasta. Miten he pystyisivät antamaan ihmisille mitään? 

Eikö kannattaisi herättää Kristus sisällään ja tutkia asiaa itse? Tulette huomaamaan, kun nostatte Kundaliinin, ja Kundaliini nousee tähän saakka, eikä pääse siitä eteenpäin Kaikilla kristityillä on tämä sama ongelma. Heitä pitää pyytää sanomaan Isä meidän -rukous ja se toimii, se on mantra. Tämä keskus tukkeutuu, koska Krishna on Kollektiivinen Olento. "Allah hu Akbar" toimii myös. Oivaltaneiden sielujen pitää laittaa sormet korviinsa ja sanoa: "Allah hu Akbar", ja Kundaliini alkaa nousta. Kundaliinin sykkimisen voi nähdä kolmioluussa, Kundaliinin nousun voi nähdä, Kundaliinin läpitulon voi tuntea Sahasrarassa, siinä kohdassa, josta se nousee ylös. Te kuljette Kristuksen portin läpi, ja Hän imee itseensä nämä kaksi instituutiota (egon ja superegon) ja tekee tilaa tänne. Heti kun Kundaliini nousee Agnyan yläpuolelle, teistä tulee ajatuksettomia. Limbinen alue on Jumalan Valtakunta, josta teitä ohjataan ja Kundaliini kulkee siitä läpi. 

Se on viimeinen työ, joka piti tehdä, ja nyt se on tehty. Nyt tämä voi tapahtua suurille joukoille. Sen piti tapahtua, se tapahtui, näin oli luvattu ja nyt oli sen aika. Mutta joskus ihmettelen, missä kaikki ihmiset ovat? Olen nyt kanssanne täällä Englannissa, mutta nämä ihmiset ovat nähneet, kuinka Intiassa ihmiset tulevat tuhansittain saamaan Oivalluksensa kylissä. Täällä huomaan, että ihmiset eivät halua todellisuutta, mutta sirkus kiinnostaa. Englantilaisia nyt tulee ainakin, mutta vain harva intialainen, eivätkä he kuitenkaan jää. Se on niin kummallista, että en voi ymmärtää sitä. On ihmeellistä, miten asiat toimivat. Milloin ihmiset haluavat ottaa sen vastaan? 

Sehän on täysin ilmaista, ei tarvitse maksaa mitään, se on täysin omaa, se on spontaania, se on olemassa valmiina. Mutta silti, he saavat Oivalluksen ja joutuvat taas väärille teille. Se jotain hyvin outoa. Ette ehkä usko, mutta olen tehnyt täällä työtä jo kymmenen vuotta, ei, vaan kahdeksan vuotta. Neljän ensimmäisen vuoden aikana Minulla oli kuusi ihmistä. He nousivat ylös ja menivät taas alaspäin, taas ylös ja sitten alas. Kysyin: "Mitä ihmisiä nämä ovat?" Neljä vuotta, voitteko kuvitella? Jos menen Intiaan kolmeksi kuukaudeksi, saan ihmisiä tuhansittain. Onko niin, että on vain muutama, jotka voidaan pelastaa, kuten Johannes Kastaja kertoi? 

Hän sanoi, että vain muutama tuhat pelastuu. Niinkö meille käy täällä lännessä? Mutta Englanti on kaikkein huonoin, jopa Italia on parempi, Sveitsin Geneve, niin paljon parempi. Mikä on ongelma? Täällä juostaan sellaisen miehen perässä, joka pyytää Rolls Roycea; joku heppu pyytää itselleen vuoden -59 mallista Rolls Roycea. He näkivät nälkää, ja teettivät hänelle Rolls Roycen, ja kun hän saapui, he lahjoittivat hänelle Rolls Roycen, kuvitelkaa! Ihmiset sanoivat, että hän on täydellinen mestari. Eikö päässä ole hitustakaan järkeä jäljellä tajuamaan, että miten Hengen voisi saada jonkun Rolls Roycen vastineeksi? Ainakaan Derbyshiren ihmisiin tämä ei näytä vaikuttaneen kovinkaan paljon, koska he ovat päässeet tulemaan tänne. Jumalaa ei voi tehdä, eihän? 

Rolls Royceja voi kyllä valmistaa, mutta voiko Rolls Roycen vaihtaa Jumalaan? Ihmiset juoksevat niin hirvittävien asioiden perässä. Eräs toinen sellainen on, että joku yrittää opettaa ihmisiä lentämään. Johtajan vaimo istuu täällä, ja hänen tyttärensä sairastaa epilepsiaa, hänen miehellään ja tyttärellään on epilepsia, heillä kaikilla oli epilepsia. Ja ihmiset maksoivat tuhansia puntia, kolme tuhatta puntaa, että oppisivat lentämään. Ja sitten he alkoivat pomppia kuin sammakot. Kuvitelkaa! Puhtaalla järjellä ajateltuna olisi paras pyytää tätä gurua hyppäämään alas Pisan kaltevasta tornista - luulen, että se suunniteltiinkin juuri sitä varten - ja katsoa, pystyykö hän lentämään edes muutamaa senttiä ylöspäin. Eikö kannattaisi käyttää omaa järkeään? Teidän kuuluisi olla kaikkein tasapainoisimpia ja älykkäimpiä ihmisiä. 

Eilen kerroin, että tämä paikka - Universumin tärkein paikka - on Sydän, ja Englanti on Universumin Sydän, ja tämä Sydän on letarginen. Mitä voin tehdä? Teidän pitää kertoa Minulle, mitä voin tehdä, että saisin tämän Sydämen sykkimään todellisuuteen. Etsijöitä on, sitä en kiellä. Kun hippiliike syntyi, tuhansista tuli hippejä He hyväksyvät kaikki absurdit asiat niin helposti, miksi sitten ei sitä, mitä ovat etsimässä? Se käy yli Minun ymmärrykseni. En voi käsittää sitä. En tullut tänne maahanmuuttajana, vaan kuten kerroin, että tulin, koska jotain tapahtui, ja mieheni valittiin erääseen tehtävään tähän maahan, joka oli tärkeä tehtävä, joka oli, luulen niin, ennalta määrätty. Näin piti tapahtua. Minun täytyy nyt pyytää teitä ottamaan vastaan tämä ja ymmärtämään, että tästä William Blake on kertonut, että: "Tässä maassa tulee olemaan profeettoja, ja Jumalan miehet muuttuvat profeetoiksi, ja heillä tulee olemaan voima tehdä toisista profeettoja." 

Siinä puhutaan Sahaja Yogasta, eikä mistään muusta. Hän profetoi monia asioita, hän jopa kuvasi talon, jossa asun, hän kuvasi sen talon, jossa toimimme, sen aivan tarkan sijainnin. Hän kuvasi ashramin, jolle me rakennamme perustuksemme, niin yksityiskohtaisesti, että hämmästelen kuinka suuri pyhimys ja näkijä syntyikään tähän suurenmoiseen maahan. Mutta kukaan ei halua perehtyä syvemmin. Mitä Minä voin tehdä? Toivon, että hyvin pian ihmiset ymmärtäisivät, että heidän on omaksuttava hyvin suuri ja elintärkeä rooli koko ihmiskunnan muuttamiseksi ja pelastamiseksi näiltä tuhon ajoilta. Heidän pitää johtaa ihmiset Jumalan Valtakuntaan. Toivon sitä ja annan sille siunaukseni. 

Jumala siunatkoon teitä! 

Onneksi meillä on erittäin hyviä sahaja-joogeja Derbyshiressä, se on todella hienoa. Blake mainitsi Derbyshiren hyvin usein. Ihmiset halusivat Minun tulevan Derbyshireen. Sanoin: "Birmingham on riittänyt Minulle ihan hyvin, enkä aio mennä Derbyshireen." He sanoivat: "Äiti, olkaa niin kiltti." Sitten he sanoivat: "Blake on sanonut, että Te tulette Derbyshireen." Ja siksi Minä nyt olen täällä, ja toivon, että tämä keskus tuottaisi oikein hyviä sahaja-joogeja. Täällä voi syntyä suuria profeettoja, koska Blakekin toi esiin Derbyshiren hyvin vahvasti, hän suositteli tätä paikkaa. Mutta tänään huomasin autoajelulla, että täällä harrastetaan paljon mustaa magiaa. Ihmiset menevät mukaan todella kauheisiin asioihin. Huolestuin siitä todella.

Sellainen on hyvin vaarallista. Se on vaarallista teille itsellenne, teidän lapsillenne, teidän perheillenne, kaikille. Löysin monia pesäkkeitä ja ihmettelin, kuinka ne kukoistavat täällä. Antakoon Jumala teille voimaa ja todellista viisautta ymmärtää, mikä on teidän suhteenne Jumalan suurenmoiseen työhön. Jos teillä on kysymyksiä, voitte kysyä niitä noin viiden minuutin ajan. Eilen ihmiset kyselivät paljon. Oikeastaan annan ihmisten kysellä vain ensimmäisenä päivänä, koska toisena päivänä se on jo melkoista ajanhukkaa. Älkääkä sitten kyselkö mitään henkilökohtaista, ei mitään henkilökohtaisia kysymyksiä. Sellaisia voidaan käsitellä myöhemmin henkilökohtaisesti, niihin voidaan syventyä. Mutta jos teillä on jotain yleisluontoisia kysymyksiä, niin olkaa hyvä ja kysykää. 

[Kysymys yleisöstä:] Oletteko itse nähnyt Jumalan? 

Miksi kysytte? Oletteko oikeutettu kysymään tällaista kysymystä? Nähkää ensin oma henkenne ja palataan sitten tähän asiaan. Miksi halusitte kysyä tuollaisen kysymyksen? Oletteko intialainen? Sitten ainakin pitäisi osata käyttäytyä. Olkaa hyvä ja istukaa alas. Tällaisia ylimielisiä kysymyksiä ei pitäisi esittää: "Oletteko nähnyt Jumalan?" Miksi kysytte Minulta sellaista? Millä oikeudella tulette kysymään Minulta tällaista? Minun pitää kysyä: oletteko tuntenut oman Henkenne? Ensin pitää tuntea oma Henki. Siksi Buddha ei koskaan puhunut Jumalasta. Juuri eilenhän kerroin teille, koska yhtäkkiä haluaisitte nähdä Jumalan, että onko teillä sellaiset silmät, joilla voi nähdä Jumalan? Ettehän näe edes Minua, miten sitten näkisitte Jumalan? Tulkaa ensin Hengeksi ja puhutaan sitten lisää. Eihän pieni lapsikaan mene puhumaan kuninkaalle ja läpsäytä häntä kasvoille, eihän? Voiko hän tehdä sellaista? Meidän on tunnettava rajamme, maryadamme.

Etenkin intialaisten pitäisi tietää. Kyllä saa ihmetellä joskus. Miten voi mennä esittämään tällaisen kysymyksen: "Oletteko nähnyt Jumalan?" Olinpa sitten nähnyt Hänet tai en, miksi kertoisin siitä sinulle? Mitä hän sanoo?... Ei ole sopivaa, ei ole sopivaa... Hyvin ylimielistä. Ihmettelen, miten olette oppinut tällaisia tapoja täällä, kukaan intialainen ei käyttäydy näin Kuinka noloa. Entä jos olisinkin nähnyt Hänet? Uskooko hän sitten Minua? - tai jos en olisikaan nähnyt. 

[Hindiksi] Tällaisia tulee aina silloin tällöin. Mikä kysymys tällainen on: ”Oletteko nähnyt vai ette?” Hän on filosofian kandidaatti Benaresin yliopistosta, ja muuta sellaista, mutta Intiassa ei ole tällaisia ihmisiä. En tiedä, mistä tällaiset materialistiset, todella karkeat ihmiset tulevat. Siis millainen kysymys Minulle? Tällaista ei ole koskaan kysytty. Olen täällä antamassa teille Itseoivalluksen, ei mitään muuta. Ja teidän pitäisi ottaa se vastaan, se on teidän oikeutenne. Tämä on kuin pankki, ja Minun pitää lunastaa shekkinne, ei muuta. Jos saatte shekkinne lunastettua, siinä kaikki, ei muuta, sellainen on Minun suhteeni teihin. En aio kertoa teille Itsestäni, että joutuisin taas ristiinnaulittavaksi. Kristus yritti kertoa jotain Itsestään, ja he ristiinnaulitsivat Hänet. 

Nyt jos kerron hänelle: "Tietysti olen nähnyt Jumalan," hän ei hyväksy sitä. Jos sanon: "En tiedä," hän ei hyväksy sitä. Typerää. Intialaiset eivät ole lainkaan typeriä, he ovat hyvin viisaita, täytyy sanoa. Mistä ihmeestä tällainen tyhmyys on tullut. He ovat hyvin viisaita, intialaiset ovat hyvin viisaita, koska se on ’jooga bhumi’, meidän oma ikivanha maamme. Ette tiedäkään, kuinka paljon voin ylistää sitä maata. Älkää tuomitko Intiaa näiden ihmisten perusteella, ei, ei, ei. Intia on todella suurenmoinen maa, todella suurenmoinen henkisesti, todella henkinen maa. En tiedä, mikä näitä ihmisiä vaivaa, ihmisistä on tullut hyvin pinnallisia, äärimmäisen pinnallisia. 

Näin, että joukossa oli myös muutama suuri sielu. Mutta älkää tuomitko sitä suurenmoista maata. Olin kerran matkalla Intiaan mieheni kanssa, ja sanoin: "Olemme saapuneet Intiaan." Ja hän kysyi: "Mistä tiedät?" Sanoin: "Katso värähtelyjä! Koko maa värähtelee, ilma värähtelee." Hän sanoi: "Todellako?" Sanoin: "Mene vaikka kysymään lentokapteenilta." Istuimme ensimmäisessä luokassa ja hän meni alas kysymään. Kapteeni sanoi: "Sir, saavuimme Intian ilmatilaan noin minuutti sitten." 

Se on niin suurenmoinen maa, koko Universumin Kundaliini asuu siinä maassa, voitteko kuvitella, koko Kundaliini. Eikä heillä ole halua etsiä. Puhtaan halun voima sijaitsee siellä, mutta heillä ei ole voimaa etsiä. (Hindiksi:) Voitteko kuvitella? Olen niin hämmästynyt tästä. Ja vielä ne, jotka ovat tulleet tänne muka guruina. Kauheita, rahanahneita ihmisiä! Olen häpeissäni, koska olen intialainen, ja tuntiessani häpeää mietin "Mitä he ovat tehneet sille kaikelle, mitä meillä on?" Intialla on todella valtava perintö, te olette vain verso, te olette vain ulkopuolella oleva osa, te olette puu, me olemme juuret, ette voi elää ilman meitä, olemme teidän juurenne, ja näen nämä juuret, enkä voi ymmärtää. Silti kaikki on hyvin, nämä ovat Äidin huolia. 

Eiköhän tehdä se nyt. Olkaa hyvä ja laittakaa kätenne Minua kohden. Ottakaa kaikki kengät pois jaloistanne. Teidän täytyy etsiä. Jos ette etsi, mitä hyötyä on tulla luennolleni?  