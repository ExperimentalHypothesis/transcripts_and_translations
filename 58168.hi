श्री माताजी: आज हिंदी में मैं भाषण दूँगी। परमात्मा को खोजने वाले सभी भाविक, सात्विक साधकों को हमारा प्रणाम। आज दो तरह के गाने आपने सुने हैं। पहले गाने में एक भक्त विरह में परमात्मा को बुलाता है - इसे अपरा-भक्ति कहते हैं, और जब परमात्मा को पा लेता है, जैसे कबीर ने पाया था, तो उसे परा-भक्ति कहते हैं। दोनों में ही भक्ति है। इसे कृष्ण ने अनन्य भक्ति कही हुई है, जहाँ दूसरा कोई नहीं होता - जहाँ साक्षात् परमेश्वर अपने सामने होते हैं। उस वक्त जो हम लोगों का भक्ति का स्वरुप होता है, उसे उन्होंने परा भक्ति कही हुई है - अनन्य भक्ति। किन्तु जब हम परमात्मा को याद करते हैं, उनको स्मरण करते हैं, तब उसकी आदत सी हो जाती है। जब इंसान को इस चीज़ की आदत सी हो जाती है, तो उस आदत से छूटने में उसे बड़ा समय लग जाता है। वो यह मानने को तैयार ही नहीं होता है कि उसकी ये जो साधना है ये ख़त्म होने की बेला आ गई है। और इसी वजह से भक्तों ने भी दृष्टों को, संतों को, मुनियों को पहचाना नहीं। आप जानते हैं इतिहास में हमेशा संतों को कितनी परेशानियों उठानी पड़ीं हैं। ये नहीं कि सबने उनको सताया, लेकिन जिन्होंने सताया उनको किसी ने रोका नहीं और उनको समझाया नहीं कि ये संत हैं, ये साधु हैं। अब हमारे समाज में, खासकर के शहरों में, विविध विचारों के लोग रहते हैं। कुछ तो, क्योंकि परमात्मा में विश्वास करते हैं - इस तरह विश्वास करते हैं जैसे कि किसी मंदिर में गए नमस्कार कर दिया। कुछ लोग हैं जो कहते हैं, "नहीं परमात्मा की साधना करनी चाहिए और धर्म से रहना चाहिए, उनके मंगल गीत गाने चाहिए, हमेशा उनको भजना चाहिए जिससे वो हमेशा याद रहें।" कुछ लोग ऐसे होते हैं कि जो कहते हैं, "परमात्मा वग़ैरा सब ढकोसला है, ये झूठी चीज़ है - परमात्मा नाम की कोई चीज़ ही नहीं है।" सब तरह के विचार करने का अधिकार परमात्मा ने मनुष्य को दे दिया है। ये मनुष्य को दी हुई देन परमात्मा की ही है, कि वो स्वतंत्र है; जो चाहे वो सोच सकता है इस बुद्धि से। लेकिन हम लोगों को तीनों भी दशा में ये सोचना चाहिए, कि आज तक हमने जो कुछ भी किया चाहे परमात्मा में विश्वास किया, उनको भजा, या उनके ऊपर लेक्चर दिए या उनपर किताबें पढ़ीं - जो भी मेहनत करी - या हमने उनपर विश्वास नहीं किया, उनको कहा कि वो हैं नहीं, उनसे हमने मुठभेड़ की और कहा कि, 'देखते हैं परमात्मा कहाँ हैं,' इन सभी दशाओं में हमें ये सोचना चाहिए कि इसने हमारा क्या भला किया, हमें क्या लाभ हुआ, हमारे अंदर कौन सी ऐसी कोई नई प्रकृति आ गयी जिसके कारण हमने जो भी किया सो ठीक है। हमारे बाप-दादे भी यही करते आये, और उनके बाप-दादे भी यही करते आये, और हज़ारों वर्षों से ये चीज़ चल रही है। सहज योग में हम लोग इड़ा और पिंगला, दो नाड़ी पर ध्यान दे रहे थे। इसमें से जो इड़ा नाड़ी है, ये भक्ति प्रवीण है। इड़ा नाड़ी पर लोग भक्ति में लीन हो जाते हैं, अपने भावना में बह जाते हैं और परमात्मा में लीन हो कर के, आनंद से उनका गान गाते हैं। हमारे महाराष्ट्र में, जो कि मैं सोचतीं हूँ हिंदुस्तान में एक बहुत बड़ा देश है, क्योंकि यहाँ पर पारम्पारिक लोग धार्मिक हैं। और यहाँ का आराध्य देव श्री कृष्ण विट्ठल है। लोग एक-एक महीना हाथ में झांझर लिए हुए, गाते हुए जाते हैं, 'विट्ठल, विट्ठल, विट्ठल,' - मुँह में तम्बाकू रख के। अब तम्बाकू जो है, ये कृष्ण के विरोध है, बिलकुल विरोध में पड़ता है क्योंकि विशुद्धि चक्र में श्री कृष्ण का स्थान है। और उससे 'विट्ठल, विट्ठल' कह रहे हैं - श्री कृष्ण का नाम ले रहे हैं - और उनका जो विरोध है उसी को मुँह में रखे चले जा रहे हैं। ऐसे लोग बहुत से लोग मैंने देखे जो मुझसे आके कहते हैं कि, "माँ, हम तो ज़िन्दगी भर विट्ठल ही की वारी करते रहे, हर बार वहाँ पैदल जाते रहे और एक-एक महीना हमने मेहनत करी।" बहुत से पढ़े-लिखे लोग भी ऐसा कार्य करते हैं। "लेकिन हमें तो परमात्मा मिले नहीं।" एक मुसलमान साहब थे जो कि बहुत परमात्मा को खोजते थे। अंत में वो हिन्दू हो गए। उन्होंने कहा कि, "परमात्मा मुसलमान होने से तो मिलता नहीं, चलो हिन्दू हो कर के मिल जाये तो देखें।" तो वो हिन्दू हो गए। हिन्दू हो कर के वो इसी तरह से 'विट्ठल, विट्ठल' करते जाते थे। तो उन्होंने कहा कि, "पहले तो नमाज़ पढ़-पढ़ के मेरे घुटने छिल गए थे, फिर वारी कर-कर के मेरे तलवे सब छिल गए, और ये सब होते हुए मैंने ये देखा कि परमात्मा तो मिला नहीं। जो विट्ठल के सामने लोग खड़े हैं, वो भी परमात्मा के पास नहीं ,और जो लोग वहाँ जाते हैं, वो भी परमात्मा के पास नहीं हैं।" हम लोग इसी प्रकार, हर समय कभी कोई अखंड पाठ कर रहे हैं, कभी कोई परमात्मा को याद कर रहे हैं - इस प्रकार हम अपनी भक्ति में परमात्मा को याद करते रहते हैं। उससे एक चीज़ ज़रूर है कि परमात्मा की तरफ हमारा चित्त है। नामदेव ने कहा है कि, एक लड़का अगर पतंग उड़ा रहा है और पतंग आकाश में जा रही है। उधर सब बच्चे उसके साथ खेल रहे हैं, वो बातें भी कर रहा है, सब से मज़ाक कर रहा है। और ये करते वक्त भी उसका चित्त उसी आकाश के ऊपर तनाया हुआ जो उसका पतंग है उसकी ओर है। इस प्रकार एक साक्षात्कारी मनुष्य का हो जाता है कि उसका पूरा चित्त उसी ओर होता है। लेकिन जो नहीं हुआ, जिसने साक्षात्कार नहीं पाया, उसके लिए उचित था कि वो परमात्मा को याद करे। लेकिन ये सब करने से भी अगर परमात्मा को याद किया और परमात्मा ही नहीं मिले - जैसे आपने कहा कि आकुल-व्याकुल लोग ढूँढ रहे हैं परमात्मा को और उनको अगर परमात्मा नहीं मिले तो ज़रूरी है कि मनुष्य कहेगा कि, " हाँ, परमात्मा नाम की कोई चीज़ नहीं है।" लेकिन क्योंकि हमें उसका अनुभव नहीं हुआ, प्रचीति नहीं हुई, इसलिए उस चीज़ को पूरी तरह से मना करना मेरे ख्याल से अशास्त्रीय है। उसको बगैर जाने बगैर, उसकी प्रचीति पाए बगैर, उसको कह देना कि वो नहीं है, कोई सी भी चीज़, मेरे ख्याल से, एक तरह से इसका पलायनवाद है - एस्केपिसिस्म। परमात्मा हैं, चाहे आप उसे माने या न माने। मैंने आपको बताया था कि ये फूल - इसको कौन बनाता है, इन फूलों से फल कौन बनाता है, हमें अपने माँ-बाप जैसे कौन बनाता है, कौन हमारे अंदर हमारे ह्रदय को चलाता है हमारे अंदर अनेक से ऐसे व्यवहार है जो मेडिकल साइंस कभी भी समझा नहीं सकती कि कैसे होते हैं इसलिए मनुष्य भक्ति पर उतरता है और परमात्मा को याद करता है। पिंगला नाड़ी पर जब हम आते हैं, तो वहाँ पर मनुष्य ने ये सोचा कि परमात्मा ने जो सृष्टि रची हुई है इस सृष्टि में जो पाँच पंच महाभूत हैं, जो एलिमेंट्स हैं, उसके बारे में जानना चाहिए - उनपे प्रभुत्व पाया जाए तो उन्होंने यज्ञ आदि वगैरा शुरू कर दिया, वेद वगैरा रचे गए पर वेद में भी बिलकुल शुरू में लिखा है कि, 'गर वेद से अगर विद नहीं हुआ अगर उसकी प्रचीति नहीं आयी तो सारा वेद परायण हो गया। इस भारतवर्ष की एक महिमा है, बहुत बड़ी महिमा है। कोई कितना भी बड़ा शास्त्री हो, पंडित हो, वेद व्यास हो, कुछ हो, लोग उसके सामने हाथ नहीं जोड़ें, पर अगर कोई संत हो, फ़क़ीर हो, हाथ में झोली लिए भी हो और संत हो, माना हुआ संत हो, तो लोग उसके सामने झुक जाते हैं, फिर वो राजा हो, चाहे वो कुछ भी हो। ये अपने देश की बड़ी महिमा है - ऐसे आपको कहीं भी नहीं दिखाई देता है। ये इसी देश में होता है क्योंकि इस देश की अपनी एक बड़ी विशेष पुण्याई है। यहाँ बड़े-बड़े पुण्यात्मा, धर्मात्मा, संत-साधु हैं। हमारी दृष्टि जो बाहर की ओर लग गई है, इससे सबसे बड़ा प्रश्न खड़ा हुआ है, कि अब सबकी दृष्टि अन्तर्मुख कैसी करें और सबसे पहले कि ये लोग जाने कि इसी देश में, इसी महान देश में ही, ये सारा ज्ञान बसा हुआ है। अब जो भी मैं आपसे बता रहीं हूँ बातें, इसको आप इस तरह से देखें, जैसे एक साइंटिस्ट के सामने कोई हाइपोथिसिस रखा जाता है। अगर आप उसको इस दृष्टि से देखें तो आपको समझ में आ जायेगा, कि जो मैं बातें कह रहीं हूँ, वो आपको पहले देख लेनी चाहिए, जान लेनी चाहिए, फिर प्रचीति आने के बाद में उसको आपको जाँचना चाहिए कि ये बात सत्य है या नहीं, परमात्मा है या नहीं। लेकिन पहले धारणा तो करनी पड़ती है, कि धारणा तो करनी पड़ती है, कि ऐसी-ऐसी बातें हैं, इसे सुनना चाहिए। उसी बात पर अगर आप उतरे हुए हैं, तो फिर आगे बढ़ ही नहीं सकते। पहले इसे आप धारिए, जो मैं बात कह रहीं हूँ उसको आप समझने का प्रयत्न करें। मैंने उस दिन आपसे इन तीनो नाड़ियों के बारे में बताया हुआ था, संक्षिप्त में। आज मैं आपसे इनके अलग-अलग चक्रों के बारे में आपसे बताना चाहती हूँ। आपके अंदर सात चक्र मुख्य हैं - ये नहीं कि सात ही चक्र हैं। सात मुख्य चक्र माने जाते हैं। ये सब ज्ञान हमारे देश का है - मूल का ज्ञान है - ये आपको किताबों में नहीं मिलेगा। ये बड़े-बड़े ऋषि मुनियों ने इसका पता लगाया है; कुछ-कुछ इस पर किताबें भी हैं लेकिन बड़ी सकील तौर की हैं, और दूसरा ये भी है, कि उपलब्ध भी नहीं हैं। ये सात चक्र हमारे अंदर ऐसे बनाये हुए हैं, बढ़िया तरीके से, कि जैसे कि एक के बाद एक हमारी सीढ़ी हो। ये सीढ़ियां हमारी उत्क्रांति में बनाईं हुईं हैं। जब से हम कार्बन थे तब से लेकर के धीरे-धीरे जैसे हम उठने लग जाएँ, वैसे-वैसे हरएक उत्क्रांति का जो एक-एक टप्पा हमने हासिल किया, उसके अनुसार ये जैसे कि ये एक-एक माइलस्टोन बनाया गया है। सबसे पहले कार्बन का जो हमारे अंदर प्रादुर्भाव हुआ, वो है पहला चक्र, जिसे कि मूलाधार चक्र कहते हैं। इस चक्र के बारे में भी बहुत से लोगों को बहुत गलत फहमियाँ हैं। कुण्डलिनी के बारे में तो जिसे देखिए वो ही लिखने लग जाता है। मैंने ऐसी भी किताबें पढ़ीं हैं कि जिसको पढ़कर आदमी कहेगा, कुण्डलिनी के पास जाने की ज़रुरत नहीं है। एक साहब ने लिखा है कि उसको कुण्डलिनी जागरण हो गया उसके अंदर बिजली चमकने लग गई। किसी ने लिखा कि मेरे अंदर छाले आ गए। किसी ने कहा मैं मेंढक जैसे कूदने लग गया। हिंदी में नहीं अंग्रेजी में भी ऐसी किताबें बहुत छपी हुईं हैं। वास्तविक कुण्डलिनी आपकी माँ है। हरएक इंसान की ये माँ है। अपनी एक-एक व्यक्तिगत माँ है। और ये माँ आपको आपका दूसरा जन्म देती है। ये जो माँ है, ये माँ क्या आपको कोई तकलीफ़ देगी?

जब आपका जन्म हुआ था तो आपकी माँ ने आपको तकलीफ दी या सब तकलीफ खुद उठाई। फिर ये जो माँ, जो विशेष एक दैवीय माँ है, वो क्या आपको तकलीफ़ देगी या आपको परेशान करेगी? बुद्धि से भी काम लेना चाहिए। जो लोग इस तरह की बातें करते हैं या तो वो इस काबिल नहीं हैं कि कुण्डलिनी पर कोई भी हाथ चलाएं। हो सकता है वो धर्मोपरायण न हों,अधर्मी हों, उनके चरित्र अच्छे न हों, वो रुपया पैसा बनाते हों, लोगों को ठगते हों - हर तरह की उनमें गड़बड़ियाँ हो सकतीं हैं। हो सकता है कि उनको इसके बारे में कुछ भी जानकारी न हो। हो सकता है कि उनपे किसी ने कुछ भूत-प्रेत विद्या करके उनको भस्मीसात कर दिया हो। कुछ भी हो सकता है। लेकिन कुण्डलिनी जागरण से - आजतक हज़ारों लोगों का कुण्डलिनी जागरण हो गया है सहज योग से लेकिन हमने कहीं नहीं देखा कि लोगों में ये परेशानी या तकलीफ़ होती हो। कुण्डलिनी खुद सूझ-बूझ रखती है - पूरी तरह की सूझ-बूझ कुण्डलिनी के अंदर है। और जैसे कोई एक टेप रिकॉर्ड नहीं होता है, उसी प्रकार ये साढ़े तीन वलय में इसने आपका पूरा इतिहास लिखा हुआ है। जब से आप कार्बन थे तब से आज तक का पूरा इतिहास इसके अंदर है। ये जानती है कि आपने क्या-क्या गलतियाँ कीं, आप कौन से गलत रस्ते पर गए, आपने क्या-क्या अपने साथ दुर्व्यवहार किया है, दूसरों के साथ दुर्व्यवहार किया है, क्या-क्या आपने ऐसे काम किये हैं जो परमेश्वर के मार्ग में एक तरह से रुकावटें हो सकतीं हैं, बाधक हो सकतीं है - वो सब कुछ वो जानती है। उसके पास इसका हिसाब-किताब पूरा है। लेकिन वो आपकी माँ है। माँ ये नहीं सोचती कि मेरा बेटा कितना दुष्ट है। वो ये सोचती है, कि किस तरह से इस बेटे को मैं जो है, तो उसका जो धन है, उसे दे दूँ, किस तरह से इसे मैं बचा लूँ। माँ का ये नहीं विचार आता - समझ लीजिए किसी का बच्चा डूब रहा हो, तो माँ ये नहीं सोचती, कि, इसने मेरे साथ क्या-क्या दुष्टता की, इतना सताया - वो सोचती है जो भी हो सब माफ़, मेरा इस वक्त बच्चा है बचा लें। इसी प्रकार ये माँ आपकी यही सोचती है कि आपको किसी तरह बचा लिया जाए। लेकिन इस माँ के लिए आपका जो बाल्यावस्था में आपका पाया गया हुआ अबोधिता का धन है, जिसे हम इनोसेंस कहते हैं, वो वहाँ पर नीचे स्थित है, जहाँ पर कि इसे मूलाधार चक्र कहते हैं। ये जो कुण्डलिनी ऊपर है और मूलाधार चक्र नीचे में है - कुण्डलिनी स्वयं मूलाधार में बसी हुई है। मूलाधार जो है, वो है कि जिसे कहते हैं कि मूल का आधार। अगर मूल कुण्डलिनी है, तो उसका आधार, माने उसका गृह, उसका घर जो है वो आपकी ये त्रिकोणाकार अस्थि है, और उसके नीचे गणेश तत्व जो बसा हुआ है, वो आपके अंदर बसी हुई अबोधिता है। आजकल तो चालाकी करना, होशियारी दिखाना, बदतमीज़ी करना या ऐसा कहें, कि अपने चरित्र के साथ हर समय विडम्बना करना ये एक तरह का लोगों का बड़ा शौक हो गया है। लोग सोचते हैं कि इसमें उन्होंने बहुत कुछ कमा लिया। अपनी पवित्रता के साथ छलना करना, अपने सादगी के साथ हमेशा कोई न कोई उपाधि लगा देना, इस पर हमारा बड़ा विचार चलता है कि किस तरह से कैसे क्या किया जाए। ये चक्र जो है हमारे अंदर बहुत महत्वपूर्ण है - हालाँकि इस देश में ये चक्र बहुत बलवान है। क्योंकि कुछ भी हो इस देश में पवित्रता का अर्थ लोगों को मालूम है। लोग गलत काम करते हैं लेकिन वो जानते हैं कि ये गलत है। लेकिन परदेस में मैंने देखा, कि वो गलत काम करते हैं, इस तरह से विचित्र बातें करते हैं, कि समझ में नहीं आता कि ये इंसान हैं या जानवर हैं। और वो ये सोचते हैं कि उन्होंने बड़ी कमाई कर ली, वो तो एकदम फ्रीडम पे आ गए, उन्होंने बहुत कुछ पा लिया कि इस तरह के गंदे काम वो कर रहे हैं। श्री गणेश, विशेष कर के, जो बनाये गए हैं, उनका रूप ऐसा है कि उनके सिर पे हाथी का सिर है। वजह ये कि एक हाथी एक पशु है और पशु कभी भी अहंकार एकत्रित नहीं करता है। इसीलिए उसके अंदर अहम् की भावना नहीं आती है। वो चिर का बालक है और गणेशजी चिर के बालक हैं। लेकिन उनके अंदर जो आयुध है और जो विशेष तरह की उनके पास में व्यवस्थाएँ हैं, उन सब व्यवस्थाओं से वो मनुष्य के अंदर जो पेल्विक प्लेक्सस है उसको सँभालते हैं। पर ये इतने शक्तिशाली हैं कि गर आप किसी भी तरह से कुंडली पर आघात करने का प्रयत्न करें या जो आदमी धर्मरहित है, जिसमें चरित्रहीनता है - ऐसा आदमी कोशिश करे कि कुण्डलिनी को चढ़ाये वो इस कदर नाराज़ हो जाते हैं कि आप देख रहे हैं यहाँ पर कि सबसे नीचे बैठे हुए हैं लेकिन इसके साथ में इड़ा नाड़ी ऊपर जुडी हुई है, उस इड़ा नाड़ी पर इनका क्रोध जब चढ़ता है, तो आदमी के यहाँ से लेकर यहाँ तक सारे ब्लिस्टर्स भी आ सकते हैं। ऐसा आदमी गर्मी से तड़प सकता है, उसको तकलीफ़ हो सकती है। ये गणेश का तत्व जो है जितना सुखदाई है, उतना ही क्षोभकारी है। अत्यंत क्रोधवान! इस भारतवर्ष में, गणेश आठ, अष्टविनायक, आप जानते हैं, कि जागृत पृथ्वी के तत्व से निकले हैं। अब हम लोग मानते तो हैं, कि सब ये वैष्णो देवी, वहाँ जाना चाहिए, इस मंदिर में जाना है, उस मंदिर में जाना है लेकिन ये जागृत तत्व क्या हैं - क्या हम जानते हैं कि ये जागृत तत्व क्या है? क्या ऐसी कोई सच्ची बात है कि वास्तविक कोई ऐसे जागृत तत्व का कोई स्थान है? ऐसा स्थान है - क्योंकि पृथ्वी तत्व जो है, ये स्वयं साक्षात् जागृत है। आपको आश्चर्य होगा, मैं एक छोटी सी जगह मुसलवाड़ी में गयी थी, वहाँ पर लोगों ने मुझे बताया कि ये जागृत स्थान है और वहाँ पर कोई भी दीवार नहीं बना सके। एक अंग्रेज वहाँ लिख गए कि इस अजीब सी जगह है, यहाँ आप कोई दीवार नहीं बना सकते, कोई बंध नहीं बना सकते, तो बंध को ऐसे सीधे लेने की जगह ऐसे गोल घुमा दिया और फिर इस तरह से लिया। और पता ये हुआ कि ये जगह - एक फ़कीर ने आ के बताया - कि ये जगह माँ की है इसे छोड़ दीजिए। जब हम जा के, हम लोगों ने देखा तो उसके अंदर से चैतन्य की लहरियाँ ठंडी-ठंडी लहर सी चल रहीं हैं। साक्षात् सारा सहस्त्रार खुला पड़ा है। लेकिन ये सिर्फ एक फ़क़ीर या कोई संत या साधु या सहज योगी बता सकता है। जिसको इसकी अनुभूति नहीं है, वो नहीं बता सकता है कि ये चीज़ जागृत है, या ये झूठ है, या ये आदमी सच है, या झूठ है। इसके लिए आपको वो ऊँची संवेदना, जिसे कि हम लोग सामूहिक संवेदना कहते हैं, उसमें जागृत होना पड़ेगा। फिर मैं कहूँगी कि आपको जागृत होना पड़ता है, सिर्फ लेक्चर बाज़ी से नहीं होता है। आपको होना पड़ेगा। जब तक आप इसमें प्राप्त न होंगे, जब आप के अंदर इसकी प्रचीति नहीं आएगी, जब तक ये आपको विद नहीं होगा, तब तक आपमें और उन साक्षात्कारियों में हमेशा अंतर बना रहेगा। इस चक्र के विशेषता ये है, कि जब कुण्डलिनी का जागरण होता है - जैसे आप मेरे ओर ऐसे हाथ इस वक्त करके बैठें तो अच्छा रहेगा - भाषण करते ही काम हो सकता है, और पैर से जूते उतार लीजिए। आप जिस वक्त मेरी ओर इस तरह से हाथ करके बैठे हुए हैं, तब आपके ये जो पाँच यहाँ पर उँगलियों में ये सिम्पैथेटिक नर्वस सिस्टम (तंत्रिका तंत्र) के एंड्स हैं, ये छह और ये सात - इस प्रकार सात चक्र लेफ्ट साइड में और सात चक्र राइट साइड में हैं। अब ये जो सात चक्र हमारे लेफ्ट और राइट में हैं, जैसे मैंने बताया था, इस तरह से मिल जाते हैं, और सुषुम्ना नाड़ी ऐसे बीच में तैयार हो जाती है - मैंने आपसे पिछले लेक्चर में बताया है। अब जब आप मेरी ओर हाथ करके बैठे हैं, तो धीरे-धीरे, धीरे-धीरे इसमें से चैतन्य बहना शुरू होता है। जब चैतन्य बहना शुरू हो गया तो वो जाकर के वहाँ पर श्री गणेश को ख़बर देता है कि अब कोई अधिकारी सामने खड़े हैं। ये अधिकार आपको स्कूलों में, कॉलेजेस में, या किसी थियोसोफिकल सोसाइटी में, या थिओलॉजी में या पठनादि से - किसी से भी नहीं आता है। ये अधिकार जो है ये साक्षात्कारी मनुष्य को ही अधिकार है। जब ऐसा व्यक्ति जो जानकार है उसके सामने आप इस प्रकार हाथ फैलाते हैं, तो गणेशजी को पहले इसका न्योता मिलता है कि आप कुण्डलिनी से अब कहें कि आपको निमंत्रण है और आप चढ़ें। गणेशजी के बगैर ये काम नहीं हो सकता है। अब किसी डॉक्टर से ये कहा जाए कि गणेशजी जो हैं ये आपके प्रोस्ट्रेट ग्लैंड को देखते हैं, या सँभालते हैं, संवारते हैं, तो कहेंगे, 'क्या बात कर रहे माताजी, गणेशजी और मेडिकल का क्या सम्बन्ध है?' मेडिकल साइंस जो है ये तो ऊपर में है, लेकिन उसके जड़ में अगर श्री गणेश बैठे हैं, तो एक मिनिट अपने बुद्धि से ये पूछें कि, 'अगर इससे हमारे प्रश्न अगर किसी तरह से सुलझ सकते हैं, तो क्यों न हम इस इस चीज़ को समझें कि श्री गणेश क्या हैं और उनका हमारे अंदर जागृत होना कितना ज़रूरी है। एक महाशय थे वो हमारे पास आये और कहने लगे कि, "माँ, मुझे प्रोस्ट्रेट की तकलीफ हो गई है, डॉक्टर कहते हैं ऑपरेशन करो।" वो बड़े सहज योगी थे दूसरे गणेश भक्त। मैंने कहा, "आप इतने बड़े गणेश भक्त हैं, आपको कैसे प्रोस्ट्रेट हो गया? मेरी समझ में नहीं आता है, क्या गणेश आपसे नाराज़ हो गए हैं?" कहने लगे, "माँ, पता नहीं, मैं तो बड़ी गणेश की भक्ति करता हूँ।" मैंने कहा, "अच्छा, ल्यो भई चना खाओ। आज हमारा प्रसाद चना है, चना खाइए।" तो इधर-उधर देखने लग गए। मैंने कहा, 'आना-कानी क्यों कर रहे हैं?' कहने लगे, 'आज संकष्टी है और संकष्टी में उपास करता हूँ।' मैंने कहा, "ल्यो, यही तो वजह है। जिस दिन गणेशजी का जनम हुआ उस दिन आप सूतक रख रहे हैं। ये किसने आपसे बताया कि जिस दिन जनम हो, उस दिन आप उपास रखें?" अब धर्म में कितने दोष हैं देख लीजिए। बहुत से लोग कहते हैं कि, 'धर्म हम इतना करते हैं, हम इतने धार्मिक हैं माँ, तो भी हम बीमार हैं।' अब देखिए एक छोटा सा दोष देख लें, कि जब राम का जनम होता है तब उपास करें, कृष्ण का जन्म होगा तब उपास करेंगे और नरक चतुर्दशी - जिस दिन नर्क का द्वार खुलता है - उस दिन बैठ कर सवेरे खाना खाएंगे। सब उलटी बातें, बिलकुल उल्टी बातें। ये पता नहीं किसने सिखाया। जिस दिन आपके घर में बेटा पैदा होगा, उस दिन आप क्या उपास करेंगे?

जिस दिन दत्तात्रेय पैदा हुए उस दिन उपास। कोई भी देख लीजिए जिस का भी जनम हुआ उस दिन उपास करते हैं। उस दिन उपास करने की क्या ज़रुरत है, मेरी समझ नहीं आता है। दूसरा ये कि परमात्मा के नाम पर क्यों उपास करते हो। उसने कब कहा था कि आप उपास करिए। आपको करना हो आप करिए। आप अपने शौकिया आपको उपास करना है, करिए। क्या इस देश में तो ऐसे ही लोग उपास में रहते हैं। लेकिन धर्म में हम इतनी गलतियाँ करते हैं और बिल्कुल नासमझी से - जिसने जैसा कर दिया - स्त्रियाचार। स्त्रियाचार और ब्राह्मणाचार्य की वजह से हमारे धर्म में भी इतने दोष आ गए हैं। वो ही हाल मुसलमानों का है, वही हाल ईसाईयों का है, वही हाल सिक्खों का है - सब का एक ही हाल है। कि अपनी बुद्धि से उसको हम समझते नहीं हैं कि किस वक्त क्या करना चाहिए। अब इनसे मैंने कहा कि, 'आप खाइए।' आपको विश्वास नहीं होगा उन्होंने वो खाया। मैंने कहा, "आप छोड़िए। आज से आप ये प्रॉमिस करिए कि संकष्टी के दिन आप मोदक बना के खाएँगे।" "क्योंकि उनको मोदक प्रिय है, इसलिए आप मोदक बना के खाइए।" तो उन्होंने कहा कि, "अच्छा माँ, मैं आपको पूरा प्रॉमिस देता हूँ कि मैं मोदक खाऊँगा।" आपको आश्चर्य करेंगे कि उनका प्रोस्ट्रेट, पूना वो पहुँचे और उन्होंने चिट्ठी भेजी कि, "माँ, मेरा प्रोस्ट्रेट गायब।" उसकी तकलीफ़ ही गायब हो गई। इसी प्रकार हम धर्म में अनेक, अनेक, अनेक गलतियाँ करते हैं। और इसीलिए जब हम कहते हैं कि, 'हमने धर्म धारण किया, हम ये करते है, वो करते हैं, फिर माँ हमें क्यों नहीं है।' इसका परमात्मा पे कोई दोष मत दीजिये। दोष है जिसने आप को समझाया और बताया। जैसे कि लोग बताते हैं कि, "जब कुण्डलिनी जागरण होता है तो बड़ी गर्मी होती है और ऐसा होता है और वैसा है।" सब झूठ है, एकदम झूठ। ऐसा कुछ भी नहीं। इस बात पे आप बिलकुल मत विश्वास रखिए। ये लोग सब पैसा बनाने वाले आपको डरा, डरा कर के और ऐसा दिखाते हैं, कि ये बड़े कहीं के पहुँचे हुए लोग हैं। और इस तरह से आपको गलत रास्ते पर डाल देते हैं और आप फिर ये पूँछने लग जाते हैं कि, 'भई हमारा कुण्डलिनी जागरण हुआ, उससे तो हमारी हालत ही ख़राब हो गई, हम तो पागलख़ाने पहुँच गए।' होना ही हुआ, क्योंकि वो कुण्डलिनी का जागरण नहीं है। वो आपकी सिम्पैथेटिक नर्वस सिस्टम की ओवर एक्टिविटी हो जाती है, जिससे आप पागल हो सकते हैं। अब श्री गणेश के बाद मैंने आपसे बताया था, कि ये जो चक्र है जिसे कि हम स्वाधिष्ठान चक्र कहते हैं, इसके बारे में आपसे मैंने पहले बताया हुआ है। उससे ऊपर में जो चक्र है, वास्तविक ये चक्र है, यही दूसरा चक्र है, जिसे नाभि चक्र कहते हैं। क्योंकि इसी चक्र से स्वाधिष्ठान चक्र बाहर निकल कर के, कमल जैसा निकलता है और चारों तरफ घूम-घूम कर के, और ये जो बीच में जो जगह बानी हुई है जिसे कि भवसागर कहते हैं - अपने पेट की जो जगह है जिसे विसेरास कहते हैं - इसके पूरी इसको वो जितने भी उसमें इंद्रियें हैं, जितने भी उसमें ऑर्गन्स हैं, सबको वो शक्ति देते हैं। उसके बारे में आपसे मैंने पहले बताया था कि डायबिटीज आदि बीमारियाँ कैसे होतीं हैं। लेकिन आज मैं उससे जो उसके जड़ में जो चक्र है, जिसे कि नाभि चक्र कहते हैं, उसके बारे में बताऊँगी। नाभि चक्र जो है, ये विष्णु का चक्र है, नारायण का चक्र है। अब कोई कहेगा कि, 'माँ, अब तो सब हिन्दू धरम में क्या?' लेकिन और भी लोग, बहुत सारे, सभी इसी से निवृत्त हैं। ईसा मसीह ने भी कहा है कि, "दोस हु आर नॉट अगेंस्ट मी आर विद मी" (जो मेरे विरुद्ध नहीं हैं, वे मेरे साथ हैं) पर ईसाई लोग ये जाके पता नहीं लगाएँगे कि और वो कौन हैं। उन्होंने तो बना लिया कि ईसा के सिवा और कोई नहीं। इस्लाम ने बना लिया कि मोहम्मद के सिवा और कोई नहीं। इस तरह से उन्होंने सब को एक-एक छाँट-छाँट के अलग कर दिया जिससे जैसे कि एक आदमी लटका हुआ कहाँ पड़ा हुआ था। सब की रिश्तेदारी आपस में है। सिर्फ हमीं लोग उनके नाम ले ले कर के झगड़ा करते हैं। अब इस चक्र के आस-पास आप देखिए कि जो ये पेट का हिस्सा है इसमें दस गुरु के तत्व हैं। इसमें से आप सोच सकते हैं कि शुरू से आदिनाथ से लेकर के अनेक गुरु हुए जैसे सॉक्रेटीस हैं, लाओत्से, ये सब इसी में आते हैं। मोसस हैं, अब्राहम हैं, और अपने देश में राजा जनक, नानक, मोहम्मद साहब और जोरास्टर और अभी आखिरी वक्त जो हुए हैं, वो हैं, श्री साईं नाथ शिरडी के। ये सब इनके अवतरण, दस मुख्य अवतरण हुए, वैसे तो अनेक गुरु हुए हैं संसार में, लेकिन दस मुख्य अवतरण हुए। अब जो लोग गुरु को मानते हैं कि गुरु को मान लें। अब देखिए, गुरु को मान लेना भी एक बड़ी गलत फ़हमी की बात है। गुरु वही जो साहिब से मिलाए, जो साहिब से मिलाए। जो परमात्मा से मिलाए, वही गुरु है। लेकिन हमारे यहाँ तो हर तरह के गुरु निकल आये हैं और आप जानते हैं कि हम इतने विक्षिप्त हो गए हैं, इतने भ्रान्तमय हो गए हैं, कि कोई भी आदमी जेल से छूट कर के और बैठ जाये गेरुआ वस्त्र पहन के, लगे उसके चरण छूने। पहली तो बात ये है कि गेरुआ वस्त्र से हमारा क्या सम्बन्ध है - हम तो गृहस्थ के लोग हैं। गृहस्थियों का गेरुआ वस्त्र से कोई भी सम्बन्ध नहीं होना चाहिए। आप जानते हैं अगर आपने पढ़ा हो कि वाल्मीकि की रामायण में सीताजी ने पूरा चैप्टर इन सन्यासियों के बारे में कहा है। कि जो सन्यासी है उनको शहर में तो आना ही नहीं चाहिए किसी गाँव में नहीं आना चाहिए। उसकी बहुत सारी मर्यादाएँ बताईं। उसमें से ये कहा कि गाँव के बाहर उन्हें झोपडी में रहना चाहिए और किसी भी गृहस्थ की ड्योढ़ी लाँघनी नहीं चाहिए। हाँ जो गृहस्थ है वो गृहस्थ है, लेकिन जिसने सन्यास ले लिया, उसको ये सब करने का मना है। लेकिन हमारे यहाँ तो देखिए, कि हम लोग, गृहस्थी के लोग यज्ञ कर्म में लगे हुए हैं, अपने बाल-बच्चों को सँभालते हैं, कायदे से रहते हैं, और इन लोगों का पालन-पोषण हमारी खोपड़ी पर। एक तो हमारे बाल बच्चे ही पलते नहीं, ऊपर से इन काषाय वस्त्र वालों को सँभालते बैठे रहिए सुबह से शाम तक। एक सीधी बात ये है कि कोई भी सन्यास लेने से परमात्मा के पास नहीं जा सकता है। ये तो ऊपरी चीज़ है। सन्यस्त अंदर का भाव होता है बाहर का नहीं होता है। आप जानते हैं कि राजा जनक को विदेही कहा करते थे और उनकी लड़की को वैदेही क्योंकि विदेही से पैदा हुईं। वो स्वयं राजा थे, राजा जैसे रहते थे, राजा जैसा आभूषण करते थे, और उनको लोग बड़े-बड़े साधु, संत, दृष्टा उनके सामने नतमस्तक रहते थे। क्योंकि उनकी दशा ये थी, क्योंकि वो स्वयं साक्षात् दत्तात्रेय के अवतरण थे। गुरु के अवतरण थे, आदि गुरु के अवतरण थे। लेकिन आजकल हमारे देश में इसकी संवेदना जाती नहीं है। लोग भ्रांत हो गए हैं, बहुत ही भ्रांत हो गए हैं, और ऊपरी तरह से कोई ऊपर से दिखाने वाला, कोई तमाशा वाला आदमी पहुँच जाये, तो लोग उसके चरणों में पहले जाते हैं। कोई न कोई तमाशा वो करना जानता हो। किसी भी तमाशे के पीछे में भागना हम लोगों में एक स्वभावता एक बात हो गई है। कि कोई तमाशखोर पहुँच जाये तो उसके पीछे में हम भागते हैं। फिर हज़ारों लोग उसके चरण में जाएँगे, अरे भाई, और फिर झूठी-झूठी बातें उसके बारे में फैलाना, कि 'उसने इस आदमी को ठीक कर दिया, वो ठीक हो गया, उनको शांति मिल गई।' इस तरह की गलत फहमियाँ। बहुत से लोग कहते हैं कि, 'हम उन गुरु के पास गए थे, हमको शांति मिल गई।' मैंने कहा, "कैसी शांति मिली है, आपको शमशान शांति मिली हुई है।" "अब आप हिल ही नहीं सकते हो। आपको अशांति तो है ही लेकिन वो अशांति जो है, अब एकदम जम के पत्थर हो गई, अब आप हिल नहीं सकते।" ऐसी ही व्यवस्था हो गई। क्योंकि ये लोग जो धंधे करते हैं, जिस तरह से ये काम करते हैं, ये आप जानते हैं। हम तो काफी उमर वाले हैं और हम सब जानते थे इसके बारे में। अब तो आप लोग सब यंगर जनरेशन के लोग हैं, शायद आपने जाना ही नहीं होगा, कि भानामती, और शमशान विद्या, प्रेत विद्या, तांत्रिक विद्या अपने देश में बहुत है। इस समय, कुछ मुझे लगता है कि, दिल्ली के लोगों का मन तांत्रिकों से कुछ हटा हुआ है। नहीं तो जहाँ जिस गली में जाइए, वहाँ एक तांत्रिक बैठा हुआ था इसमें - आपके राजधानी में इस तांत्रिकों के शौक ने आपको भ्रांत कर दिया है और इसमें आप फँस गए हैं। ऐसी छोटी-छोटी चीज़ों के पीछे में भागने वाले लोग परमात्मा को कैसे पाएँगे? अगर माँगना है तो कोई परम चीज़ माँगनी चाहिए और परम में ही सब कुछ मिल जाता है। क्योंकि श्री कृष्ण ने कहा है कि, 'योगक्षेम वाहमयं' - पहले जब योग होगा, तो तुम्हारा पूरी तरह से क्षेम होगा। कोई महाशय कहता है कि, 'माँ, मेरी तंदरुस्ती अच्छी नहीं है।' मेरे पास बहुत से पहलवान आते हैं, कहते हैं, "माँ, हमें तो कोई शांति नहीं जीवन में।" कोई आदमी कहता है, "माँ, मेरे पास पैसा नहीं है।" दूसरा रईस आदमी आता है कहा, "मुझसे तो दुखी कोई दुनिया में है नहीं।" इसका मतलब ये है कि सब संसार दुखी है और इस दुखी संसार में आप अगर किसी को ये सोचें कि दूसरे के पास कोई चीज़ है तो उससे वो सुखी है ये आपको ग़लतफहमी है। आप इस पर विश्वास करें कि जिस मनुष्य को आप सुखी समझते हो वो महा दुखी हो सकता है। लेकिन आपको पता नहीं। इसलिए जिस चीज़ को आप माँग रहे है उससे आपको सुख नहीं होने वाला। आपको जिस चीज़ को माँगना है उसे माँगें, और वो है परम, और वो परम तत्व आप ही के अंदर है जिसको आपको पाना है। उसके लिए कहीं जाने की ज़रुरत नहीं, किसी से कुछ देने की ज़रुरत नहीं। कुछ उसमें आडम्बर नहीं है। बहुत सीधी सरल चीज़ है। जैसे कि एक बीज को आप अंकुर ला सकते हैं अगर माँ के उदर में डाल दें, उसी प्रकार ये कार्य हो सकता है। लेकिन मनुष्य के लिए सीधा-साधा होना भी कठिन हो गया है। क्योंकि वो सीधे इधर से खाना खाना अब जानता ही नहीं। इधर से हाथ फिरा के ही वो खाना खाता है। कोई काम सीधे तरीके से करना उसके बुद्धि के परे हो गया है - उसकी बुद्धि इतनी जटिल हो गई है। सोच-सोच कर के उसका दिमाग खराब हो गया है। इस गुरु के कारण कैंसर जैसी बीमारियाँ होतीं हैं। गलत गुरु के सामने आपकी पेशानी - इसीलिए सब ने कहा है, 'अपनी पेशानी सब के सामने मत झुकाओ।' यहाँ तक कि मंदिरों में जब आप जाते हैं, कोई भी आदमी आपको अगर टीका लगा दे तो (अस्पष्ट)। हरएक आदमी से आप अपने माथे पे टीका लगा लेते हैं - बहुत बड़ा दोष है। किसी का क्या अधिकार है कि आपके माथे को छूए। आप जानते हैं कि आपने तो कहा कि, 'नौ-दस साल बिनन को लागे,' मैं कहती हूँ कि ये तो हज़ारों वर्षों से आपको बना-बना करके कर आज परमात्मा ने मनुष्य बनाया हुआ है, और उसको आप किसी के भी सामने सिर झुका देते हैं। किसी के सामने भी सिर झुकाने को हमेशा लोगों ने मना किया है। सिर्फ साक्षात्कारी जो आदमी है, वही जानता है कि किसके सामने सिर झुकाना चाहिए। हम तो कहते हैं कि हमारे भी पैर छूने की आपको कोई ज़रुरत नहीं - और न छुओ तो अच्छा है। जब तक आप पार नहीं हुए, जब तक आपके हाथ में चैतन्य नहीं आया, हम आपके लिए वैसे ही हैं जैसे दूसरे हैं। जैसे कि आप मंदिरों में जाते हैं, वैसे ही हम यहाँ हैं, बैठे हुए हैं - हमसे आपको छूने से क्या फ़ायदा है। चरणों में आने पर तभी फ़ायदा हो सकता है अगर आपके अंदर वो कनेक्शन शुरू हो गया है। अगर हम इसके सामने बात कर रहे हैं और ये कनेक्शन ही नहीं है तो इस बात करने से फ़ायदा? इसलिए किसी को भी पैर पे जाना और पैर पे लेना, दोनों ही मैं दोष मैं समझतीं हूँ। क्योंकि लोग अब बहुत ज़बरदस्ती करेंगे। अगर किसी से कहिए कि, " भई हमारे पैर मत छुइए," तो उनको तो लगता है माँ ने जैसे कुछ उनको श्राप ही दे दिया। लेकिन मैं ये कहतीं हूँ, "बेटे, तुम क्यों छू रहे हो , तुमको मैंने क्या दिया, किसलिए मेरे पैर छू रहे हो?" जब तक तुमको कोई भी मैंने आत्मा का परिचय दिया नहीं, तब तक आप मेरे पैर क्यों छू रहे हो, मैं भी कोई ढोंगी हो सकतीं हूँ। मैं भी कोई गलत हो सकतीं हूँ। क्या वजह है कि आप मेरे पैर छू रहे हैं, आदतन? और इस आदत की वजह से हमारा एकादश जो है वो माथे पर हमारा बड़ा भारी एक चक्र होता है - जिसमें ग्यारह रूद्र बैठे हुए हैं - रूद्र आप जानते हैं कि संहार शक्ति है अगर आप किसी और को इस तरह से गुरु मान लें, तो इस तरफ में आपके रूद्र पकड़ जाते हैं। और जैसे ही पकड़ जाते हैं, ऐसे ही कैंसर की बीमारी तो पहली चीज़ है। कोई आदमी भी, किसी भी आदमी, समझिए एक पॉलिटिशियन है, किसी से सामने बहुत ज़्यादा झुकता है, वो भी (अस्पष्ट) हो सकता है। एक अगर इकोनॉमिक्स वाला आदमी है या बिज़नेस वाला आदमी है, वो अगर किसी के आगे ज़रुरत से ज़्यादा नतमस्तक रहता है, अपने बिज़नेस के लिए, वो भी। कोई भी आदमी ज़रुरत से ज़्यादाअगर किसी के सामने सिर झुकाये, तो उसको कैंसर की बीमारी हो सकती है। उसके इधर की जो पाँच रूद्र में से, पाँचों रूद्र पकड़ सकते हैं। इसलिए सब के सामने नतमस्तक होना, मनुष्य के लिए बिलकुल व्यर्ज है। लेकिन किसी से अकड़ना भी वैसी ही बात है कि, "मैं ही गुरु हूँ, मैं ही भगवान हूँ।" "मैं ही सब कुछ हूँ, मैं ही सब करता हूँ, मुझे कौन बताने वाला है।" ऐसे भी लोग हैं जो कहते हैं, "कि तुम ही गुरु हो और तुम इस खोजो, दूसरों को खोजने मत दो। तुम ही हो सब कुछ," ये भी बात गलत है। क्योंकि आप खुद साक्षात्कारी नहीं हैं। जब तक एक दीप जला नहीं, तब तक वो अपने आप से जल नहीं सकता। एक जला हुआ दीप ही उसे जला सकता है। पर उसमें लेना-देना कोई नहीं बनता है, उसमें किसी भी तरह का स्वार्थ नहीं होता है, किसी भी तरह का उपकार नहीं होता है - ये तो आपका दीप जला नहीं, और एक दीप जला हुआ है, उसे छू गया, आप जल गए। उसमें किसी भी तरह की ऐसी बात नहीं आती, कि जिसमें आपको पूरी तरह से ये कहना है कि आपका कोई व्यक्तित्व ही न रह जाए - आप एकदम से पागल जैसे उनके पीछे लगे रहे। अभी ऐसे बहुत से लोग मैंने देखे स्पेन में पचास हज़ार लोग ऐसे हैं कि जो एक गुरु महाराज कोई हैं, उनके पीछे में इतने नतमस्तक हैं, कि पागल हो गए। स्पेन की महारानी हमें मिलीं थीं, वो कहने लगीं, "भई आपके देश से ऐसे-ऐसे आप गुरु घंटाल यहाँ भेजते हैं, कि उनका क्या करें कुछ समझ नहीं आता। हमारे यहाँ पचास हज़ार यंग लोग एकदम पागल हो गए।" इस तरह के न जाने कितने तरह-तरह के लोग आपने बाहर भेज दिए हैं। आपको एक्सपोर्ट के लिए और तो कुछ मिला नहीं इस देश में कुछ बढ़िया से उठा-उठा कर के ऐसे लोगों को ऐसे लोगों को बाहर भेज दिया है कि सबने नाक कटा के फेंक दी। और उनके लिए हम अगर कुछ कहें तो लोग कहते हैं कि, 'माँ तो बहुत इन्टॉलरेंट हैं।' तो क्या ऐसे लोगों को हम हार पहनाएँ, उनकी आरती उतारें, और उनको सिंहासन पे बिठाएँ। पहले ज़माने में तो दैत्यों को मारा जाता था। मार के उनको पूर्ण तरह हत्या कर दी गई थी। लेकिन अब कमसकम उनको कहा तो जाए कि ये दैत्य हैं और राक्षस हैं। उसमें आप लोगों को क्यों इतनी परेशानी हो जाती है? क्या आप भी उन्हीं के साथ मिले हुए हैं? दूसरे लोगों को लूटना, खसोटना, उनसे पैसा लेना, उनको दूसरे मार्ग में डालना ये कहाँ का धर्म है? और वो भी भारतीय हो कर के - आपको क्या अधिकार है? ये एक तरह का अजीब सा छिपा हुआ अग्रेशन (आक्रामकता) है। और ये इस तरह से छाया हुआ है, कि आप आश्चर्यचकित होंगे, कि एक साहब वहाँ आते हैं लंदन और उन्होंने कहा कि, "साहब, मेरे लिए अगर आप रोल्स रॉयस दें तो मैं आऊँगा।" अब सब लड़कों ने एक साल भर सिर्फ आलू खाया, पैसा बचाया, और उनको रोल्स रॉयस दी। एक लामा साहब पहुँचे वहाँ - ये लोग आ कर के मुझे बताते, मुझे बड़ी हैरानी हुई। लामा साहब, जो कि बड़े साधु-सन्यासी बनते हैं, वो वहाँ पहुँचे, उन्होंने कहा, "साहब, हमें तो मार्बल के फ्लोर फर्श के सिवा होता नहीं" - वहाँ मार्बल बड़ा मँहगा मिलता है, स्वीडन में - तो स्वीडन के बेचारे लोगों ने भूखे रह कर के मार्बल का फ्लोर बनाया, तो ये पधारे वहाँ और पधारने के बाद ये चीज़, कि आप उनके सामने जाइए, तो एक हज़ार एक बार उनके सामने आप झुकिए । मैं आपको इसलिए ये सब बातें बता रहीं हूँ कि इस सब चक्कर में कोई न कोई आप लोग होते ही हैं। सवेरे दस आदमी मिलने आये, उसमें से नौ इस चक्कर के थे। मैंने पूछा, "भई उनसे क्या मिलना था, तुम क्या हीरा लेने गए थे?"

अब आप बीमार हो, आपको हार्ट ट्रबल है, तो अब आप उनके पास जाओ - कहने लगे, "माँ, हमें समझ नहीं आता हमने तो कोई गलती नहीं करी।" मैंने कहा कि, "तुम खोजने क्या गए थे, ये बताओ।" जिसने परम की बात की, और जिसने परम दिया, उसी के चरण में जाना चाहिए और उसी के शरण में भी जाना चाहिए। बाकी सब बेकार है। इनकी बातें जो हैं - बातों से तो इंसान का दिमाग खराब हो जाता है। आपने सुना होगा बहुत से लोग वेद पे बात करते हैं - वेद, वेदाचार्य, ये, वो। एक महाशय बम्बई में हैं, बड़े भारी वेदाचार्य, अमके पंडित, तमके पंडित - उनकी उमर हमसे छोटी है, बड़ी नहीं। लेकिन वो जब बात करते हैं, तो ऐसा लगता है कि सठिया गए। जो बकते चले जाते हैं, ऐसे बकते चले जाते हैं, लोग तो उनके पास पाँच मिनट खड़ा होना नहीं चाहते हैं। अब उनको समझ नहीं आता है कि लोग उनसे भागते क्यों हैं। इस कदर क्रोधी और तप - तपस्वी क्या कहना चाहिए - तापमय इंसान हैं कि जो भी उनके पास बैठता है वो कहता है, 'बाप रे बाप, ये तो एकदम तूफ़ान आ जाता है।' और गुस्सा उनको इतना आता है, कि अगर कोई उनकी बात किसी को समझ नहीं आई, तो कहते हैं, 'अरे तुम, तुम तो ऐसे दुष्ट हो, तुम तो ऐसे खराब हो,' और ले कर के मारना शुरू कर देते हैं । अब बताइये, कितने वेदचार्य और फलाने और ढिकाने होते हुए, उनके ये सारा बाहर ही रह गया - कुछ उनके ह्रदय में कुछ नहीं गया - न उनमें दया, न अनुकम्पा, न कुछ नहीं - बस बड़बड़ाते रहते हैं सुबह से शाम तक। ऐसे मैंने फ्राँस में बहुत से देखे। वो तो बस में चढ़ते हुए बड़बड़ाते हैं। पूछा, "क्या?" ये कहने लगे 'बड़े भारी पादरी थे।' मैंने कहा, 'वाह भई! ये पादरियों का हाल है।' 'ये एक बड़े भरी पादरी थे, इसलिए हम लोग कुछ इनको कहते नहीं; बस में बड़बड़ाते चलते हैं सुबह से शाम तक।' ऐसे बहुत मिलते हैं फ्राँस में। मेरे ख्याल से वहाँ इस तरह के प्रकार बहुत हो चुके। लोगों ने बहुत अध्धयन-अध्धयन करके और पगार लिया। तो इस तरह के गुरुओं के, जो कि सिर्फ बातचीत ही बातचीत करते हैं आपको कहेंगे, 'पचास पारायण करो। दत्तात्रेय का आप पारायण करो, गुरु का आप पारायण करो।' पचास पारायण करने के बाद में मिला क्या? एक महाशय हमारे पास आये, हमसे कहने लगे कि, "माँ, हमने तो चौदह वर्ष इनकी तपस्या करी।" मैंने कहा, "अच्छा।" "और उन्होंने सिर्फ पारायण करने को कहा और शिवजी का मंदिर धोता रहा मैं।" "और अब क्या हुआ?" कहने लगे, "एक मिनट में कुण्डलिनी जागरण हो गया।" तो मैंने कहा, " भई, ये सोचना चाहिए, कि पारायण करने से परमात्मा मिलता है, तो अपने देश में कितने लोग हैं जो तो पढ़ भी नहीं सकते। इसका मतलब उनको परमात्मा नहीं मिलेगा। सिर्फ पढ़े-लिखों को ही मिलेगा। जो वेदाचार्य हैं, उनको मिलेगा।" जो वेद पढ़ सकते हैं - संस्कृत जानने वाले कितने लोग हैं? मैं कहतीं हूँ कुरान-ए-शरीफ पढ़ने वाले कितने लोग हैं, या बाइबिल पढ़ने वाले कितने लोग हैं? मतलब जो वो पढ़ते नहीं वो काम से गए। ऐसे कैसे हो सकता है? जो परमात्मा सबका ही निर्माण करने वाला है, सबको ही प्रेम करने वाला है, वो क्या ऐसे काम करेगा? इसलिए जो गुरु तत्व में खराबी आ जाती है, उससे आप लोग सब बच के रहिए। और ये गुरु तत्व हर तरह से आपके अंदर एक हट, एक तरह की सीमा बाँध देता है। कि, 'ये हम करके दिखाएँगे।' उन्होंने कहा, 'चार दिन का उपास,' 'हम दस दिन का कर के दिखाएँगे।' ये सब चीज़ों से परमात्मा नहीं मिलता है। सहज, सरल - 'सहज समाधि लगो।' सहज, सहज होना चाहिए। अगर जो चीज़ सहज नहीं है, जिसमें असहज है, वो परमात्मा की चीज़ हो ही नहीं सकती है। एक सीधी बात आप सोचिए, कि आप इंसान बने, आपने कौन सी मेहनत करी? आप क्या सिर के बल खड़े हुए, कि आपने अपनी दुमें काटीं थीं, कि आप किस तरह से आप बन गए?

आप इंसान अपने आप सहज सरल बन गए। इसी प्रकार ऊँची स्थिति में जाने के लिए भी, सहज ही भाव होना चाहिए। और जब तक सहज भाव नहीं आता है, तब तक आप जो भी ऐसी ऊट-पटांग चीज़ें करते हैं, उससे आपको नुकसान होंगे, तकलीफें होंगी, चक्र पकड़ेंगे। आपको परेशानी होगी, चाहे वो शारीरिक हो, मानसिक हो, बौद्धिक हो, पर आप परेशानी में फँस जाएँगे। इसलिए मैंने पहले ही कहा कि सहज भाव से बैठिए और कहा कि कबीर को पा लो, क्योंकि कबीर सहज भाव में थे। उनका मिलन हो चुका था इसलिए वो मिलन में गाते थे। अब ये जो आपका जो चक्र है इसमें एक तरफ़ा तो ये हुआ कि जहाँ आप किसी को भी गुरु मानते हैं। 'ऐरा-गैरा, नत्थू-खैरा' जैसे कहते हैं, किसी को भी गुरु मान लिया। गलत आदमी को गुरु मान लिया, गलत चीज़ों में सिर झुका लिया। दूसरे ऐसे होते हैं कि जो किसी को मानते ही नहीं। भगवान को भी नहीं मानते। "मैं ही सब का गुरु हूँ।" उनसे इधर के जो पाँच रूद्र हैं वो पकड़ जाते हैं। इस प्रकार के दो प्रकृति के आदमी होते हैं। अब जो किसी को नहीं मानते हैं, जो बड़े भारी वेदाभ्यास करने वाले हैं, इनके बारे में अभी मैंने आपको वर्णन कर ही दिया है कि किस तरह के होते हैं। और उनकी जो प्रभुत्ति होती है, वो इस कदर घनी-भूत तरीके से, घनी-भूत तरीके से क्रोधी होती है, कि इस आदमी के पास भगवान हो ही सकता है, ऐसा कोई भी नहीं विश्वास कर सकता है। भगवान इनके पास से गुज़र सकते हैं, ऐसा भी कोई नहीं विश्वास कर सकता है। परमात्मा जो हैं वो प्रेम का, आनंद का, सौख्य का और अनुकम्पा का सागर हैं। क्षमा का सागर हैं। जिस आदमी में इस कदर क्रोध, इस कदर सब के साथ वितृष्णा हो, वो आदमी कभी भी परमात्मा का आदमी हो नहीं सकता है। अब इसके बीच में जो विष्णु का तत्व है, इसके बारे में ज़रूर में आपको बताना चाहूँगी क्योंकि अपने देश में हरेक जगह जाइए तो लोग मुझसे ये कहते हैं, "माँ हमारे गरीबी का क्या होगा?" जैसे कि इन लोगों ने कुछ गरीबी का ठीक ही किया हो, जो मुझसे कहते हैं कि गरीबी का क्या होगा। वही बात हुई। कृष्ण ने कहा कि, 'योगक्षेम वाहमयम।' पहले योग को प्राप्त हो, उसके बाद आपका मैं क्षेम करूँगा। जिस-जिस गावों में सहज योग हुआ, जहाँ-जहाँ हम गए, जिन्होंने योग पाया, उनके सब प्रश्न सॉल्व हो गए। किस प्रकार? सब से पहले तो सारी गन्दी आदतें छूट जातीं हैं। धर्म जागृत हो जाता है। मनुष्य के अंदर की जितनी भी आदतें हैं, जिससे मनुष्य जकड़ा हुआ है, वो सारी ही एक साथ टूट जातीं हैं। आप जानते हैं, अभी बता रहे थे, कि दो सौ आदमी हमारे साथ, परदेस से, घूम रहे थे। इन लोगों में से ना जाने कितने ड्रग लेते थे, कितने अलकोहॉलिक्स थे, कितने कैसे-कैसे थे - हम तो कुछ देखते नहीं। जो आया उसे पहले पार करा दो। पार होने के बाद धर्म जागृत हो गया। एक महाशय थे उनको बहुत शराब पीते थे, कहने लगे। फिर सहज योग में आते ही, दूसरे दिन से उनकी शराब छूट गई। एकदम शराब छूट गई। तो उन्होंने कहा कि अच्छा एक बार जर्मनी गए कहने लगे, 'थोड़ी देखें कैसा क्या,' उनको एक शराब बहुत पसंद थी। पीते ही साथ कहने लगे ऐसीं उल्टियाँ हमें हुईं और उसमें से ऐसी गन्दी बदबू आने लग गई कि हमने कहा कि, ' ये तो क्या हम मोलासिस पी रहे हैं, कि क्या कॉर्क पी रहे हैं, कि समझ ही नहीं आ रहा था कि क्या पी रहे हैं?' और 'उल्टी पे उल्टी, उल्टी पे उल्टी, उससे इतनी घृणा हो गई।' हमने तो कुछ नहीं किया हम तो वहीं लंदन में बैठे हुए थे। लेकिन आप ही स्वयं धर्म हो जाने की वजह से, क्योंकि आपके अंदर ये दस गुरु जागृत हो जाते हैं, जो साक्षात धर्म हैं। इसकी वजह से अपने आप ही गन्दी आदतें छूट गयीं। फिर उसके बाद, गन्दी आदतें छूटने के बाद में, आपकी दृष्टि वहाँ जाने लग गई कि जिससे आपको लक्ष्मी का योग हो। जैसे एक महाशय - आपको विश्वास इस बात का भी होना ज़रा कठिन है लेकिन आपसे बताएँ, एक हमारे पहचान के थे, उन्होंने हमें बताया कि, "माँ, जब से मैं सहज योग करने लग गया, बड़ा चमत्कार हो गया।" मैंने कहा, "क्या हो गया?" कहने लगे, "जिस ज़मीन पे मैं ऐसे ही टहलता था उसकी मिट्टी इतनी बढ़िया हो गई कि एक आदमी आके मुझसे कहने लगा कि, "भई किसी फ़क़ीर ने आकर हमसे बताया कि, 'यहाँ की मिट्टी थोड़ी सी लेकर के तुम अगर ईटें बनाओ तो पत्थर जैसी हो जायेंगीं।' "तो वो हमारे यहाँ आया और हमसे तो वो बिलकुल तौल के मिट्टी ले गया।" लेकिन पहले जागृति होनी चाहिए लक्ष्मी तत्व की। लक्ष्मी तत्व की जागृति न किए बगैर अगर आप चाहें आपके अंदर लक्ष्मी आएगी, तो नहीं - पैसा आ जायेगा। पैसा आ जाएगा, लक्ष्मीजी नहीं आयेंगी। और लक्ष्मीजी कैसी होतीं हैं? एक हाथ से उनके दान है, एक हाथ से उनका आश्रय है, और हाथ में दो कमल के सुन्दर पुष्प हैं जो कि उनके प्रेम के प्रतीक हैं। और इतना ही नहीं, पर एक भौंरा जिसके अंदर इतने काँटे हैं, उसे तक वो अपने अंदर समां लेतीं हैं। ऐसे लक्ष्मीपति आप हो सकते हैं, जो समाधान में इतने संतुलन में खड़ीं, कि कमल पर पे खड़ीं रहतीं हैं। इतनी सादगी से, इतनी डिग्निटी से वो रहतीं हैं - मैं तो बहुत आजकल देखतीं हूँ कि जो पैसेवाले हैं, उनके अंदर कोई डिग्निटी ही नहीं। उनके अंदर दिखाई ही नहीं देता है कि इनके अंदर कोई प्रतिष्ठा हो। बिलकुल अप्रतिष्ठित तरीके से इस तरह से लांगूरचाल्या करते हैं कि समझ में नहीं आता है कि इतनी चापलूसी करने की इनको क्या ज़रुरत है जब इनके पास लक्ष्मी का प्रसाद है। पर लक्ष्मी का प्रसाद नहीं है, सिर्फ पैसा है। अगर गधे के ऊपर आप अगर नोट लगा दीजिए, तो क्या वो लक्ष्मीपति बन जायेगा? तो ऐसे पैसेवाले से वो लक्ष्मीपति जो कि अपने शान में, अपने गौरव में खड़े रहते हैं, जो किसी के सामने हाथ नहीं फैलाते हैं - जब हैं तब बाँटते ही रहते हैं। ऐसे हमने अपनी आँखों से लोग देखे हुए हैं, ऐसे हमने जाने हैं लोग जो होते हैं। हमारे स्वयं पिता इस तरह के थे। उनकी इतनी दानी प्रवृत्ति थी - वो सवेरे ख़ासकर इतवार को चीज़ें बाँटा करते थे। किसी दिन कम्बल बाँट दिया किसी दिन कुछ। और उनकी आँख हमेशा नीचे रहती थी और देते रहते थे, देते रहते थे। लोग दो-दो ले जाएँ, कोई तीन-तीन ले जाएँ। तो वहाँ कोई कहे उनसे, 'क्या कर रहे हैं आप?' 'आप दो-दो, तीन-तीन कम्बल एक आदमी को दे रहे हैं, आँख क्यों नीचे किये हैं?' कहने लगे, "भई मैं दे नहीं रहा हूँ, दे कोई और रहा है, इसलिए मेरी शर्म लगती है। सब लोग कहते हैं कि, 'आप दे रहे हैं,' ऐसी बात है।" ऐसे तो बड़े स्वातंत्र वीर थे लेकिन इस मामले में उन्हें शरम लगती थी। कि, "लोग मुझसे कह रहे हैं, मुझे बड़ी लज्जा आती है। लोग मुझे कह रहे हैं कि, 'तुम दे रहे हो।'" और देते वक्त में कहने लगे, 'अब देने वाला जो वो जाने, मुझे मतलब नहीं। दे दो, चाहे चार दे, मुझसे क्या मतलब? 'जो दे रहा है वो जाने, मुझे क्या करने का, मैं तो बीच में खड़ा हुआ हूँ।' ऐसे लोग थे पहले इस भारतवर्ष में। अब तो पता नहीं कुछ वो दिखाई ही नहीं दे रहा इस तरह का तरीका। पैसे वाले का तो मतलब यही हो गया कि बहुत घमंडी, बहुत क्रूर और किसी का परवाह नहीं। अपने माँ-बाप की परवाह नहीं, अपने भाई-बहनों की परवाह नहीं, अपने को बहुत सब कुछ समझना - ये पैसे वाले के लक्षण हैं। दुनिया में किसी की भी परवाह नहीं करना। ये जो हमारे यहाँ अब नया तरीके का पैसे का भूत सवार हो गया है, इस भूत से हमारी जो समाज व्यवस्था है, पूरी तरह से टूट जाएगी। औरतों के लिए भी अब ये हो गया है कि पति से बढ़कर पैसा हो गया है। बच्चों से बढ़कर पैसा हो गया है। हर चीज़ में पैसा आ गया है। जहाँ पैसा मुख्य हो जाता है और प्रेम नगण्य हो जाता है वहाँ लक्ष्मी का स्वरुप ख़तम। वहाँ सब लक्ष्मी का स्वरुप ख़त्म हो जाता है और उस जगह सिर्फ पैसे का एक एकदम रूखा जीवन आ जाता है, जो आज आपको परदेस में दिखाई देता है। यहाँ से भी जो हिंदुस्तानी परदेस में जाते हैं, उनकी पता नहीं क्या हो जाती है सारी परंपरा टूट कर के वो बेतहाशा पैसे की तरफ दौड़ रहे हैं। मैं तो उन लोगों को देखकर हैरान होती हूँ कि ये क्या मेरे ही देश के लोग हैं। इस तरह से जब हम अपने को गलत रास्ते पर डाल देते हैं, तब उसपे बहुत ज़ोर का मारा होता है। ऐसे पैसे वालों को बहुत बुरे दिन भी देखने पड़ते हैं। उनके बच्चे जो वाहियाद निकल जाते हैं, इधर -उधर दौड़ जाते हैं, और गलत काम करते हैं। ऐसे पैसे वालों के लिए कोई भी आशीर्वाद नहीं होता है। आप जा के देखिए रात-रात भर सोते नहीं - उनको परेशानियाँ रहतीं हैं। तो जो पैसा लक्ष्मी स्वरुप है, उस पैसे को आप प्राप्त करते हैं। उस संपत्ति को, उस धन को आप प्राप्त करते हैं, जो लक्ष्मी की देन है, जब आपके अंदर कुण्डलिनी जागृत होती है। और इसलिए इस देश का जो दारिद्रय है, उसी दिन दूर होगा जब यहाँ पर लोग योग को प्राप्त होंगे। उससे पहले कभी नहीं हो सकता है - आप कोशिश कर लीजिये। मैं गई थी वहाँ पर, राहुरी में मैंने देखा कि खूब झोपड़ियाँ बनी हुईं हैं। कहने लगे, "अब ये झोपड़ियाँ बनाईं हैं।" मैंने कहा, "अच्छा, कि कोई नगर बनाया है इनने।" मैंने कहा, "ये नगर कैसा है, पता नहीं?"

वहाँ से जा रहे थे, तो सामने रास्ते पर, जिस रास्ते से जा रहे थे सामने इस तरह से रास्ता था। उसमें से लोग खूब शराब पी-पी कर के आकर सामने रस्ते पर धड़ा-धड़ गिर रहे थे। एक तो हमारे मोटर के सामने गिर गया। और एक नहीं, दो नहीं, काफी सारे लोग वहाँ से निकले जा रहे हैं। मैंने कहा, "भई, ये कौन सा नगर बनाया? ये क्या ये झोपड़ियों का नगर बनाया इसमें सब शराब ही चलती है?" कहने लगे, "हाँ, ये तो ऐसे ही नगर बना है।" इनको झोपडी दी तो उसमें शराब शुरू कर दी। सौ रुपया दे दिया तो उसमें शराब शुरू कर दी। ये कोई गरीबी हटाने का लक्षण नहीं है। इस तरह से गरीबी नहीं हटेगी। ये तो शराब ऐसे पीछे पड़ गई कि इसमें से पचास फ़ीसदी गरीब मर ही जाएंगे तो गरीबी हट ही जाएगी। इलाज़ तो ऐसा ही हो रहा है कि लोग जीने ही नहीं वाले हैं। रास्ते पर धड़-धड़ गिर रहे थे - उनमें कोई ताकत नहीं थी। क्षीण-हीन ऐसे मरे हुए लोग - इनकी गरीबी आप क्या हटा सकते हैं? इनको तो पैसा मुफत देने से, इन्होंने शराब पी-पी कर के, और और धंधे कर-कर के, और अपना सर्व सत्यानाश कर लेना है। अब गरीबी हटाने पर एक और प्रश्न है कि जब हम इस तरह की तांत्रिक विद्या और ऐसी मैली विद्याएँ करते हैं, तो लक्ष्मीजी दूसरे पैर से चली जातीं हैं। जिस घर में तांत्रिक विद्या शुरू हो जाएगी, लक्ष्मीजी दूसरे पैर से चलीं जायेंगीं। आज मैं विशेषकर धर्म पे बात कर रहीं हूँ क्योंकि ये बहुत जानना ज़रूरी है कि हम धर्म में कितनी गलतियाँ करते हैं। जो लोग अपने घर में दिवाली मानते हैं, हर जगह दीप जला देते हैं। रात को कि बाहर (अस्पष्ट) होती है उस वक़्त ये न हो कि लक्ष्मी कहीं लौट के चलीं जाएँ - उनको अँधेरा पसंद नहीं। और जितनी मैली विद्या है, जितनी भूत विद्या, प्रेत विद्या, शमशान विद्या, और ये दुष्ट गुरुओं का जो चक्कर चला है, अगुरु लोग जो हैं, इन्होंने जो चक्कर चलाए हुए हैं, इन सब चक्करों की वजह से अपने देश में बिलकुल कालिख पुत गई है। एकदम काला अंधकार फ़ैल गया है और वो काला अंधकार होने की वजह से अपना देश उठ नहीं पाता है। जब तक इन लोगों को आप समुद्र में नहीं डाल दीजिएगा, जब तक इनको आप अपने ह्रदय से निकाल नहीं दीजिएगा, और इस तरह की चीज़ें जब तक आपके समाज से जाएँगीं नहीं, आपके समाज की गरीबी कभी हट नहीं सकती क्योंकि लक्ष्मीजी ऐसे स्थान में बसतीं नहीं। तीसरी चीज़ जिसलिए लक्ष्मीजी हमारे देश में नहीं हैं, उसका मुख्य कारण ये है कि, 'यत्र नार्या पूज्यन्ते तत्र रमन्ते देवता'। माने ये, कि जो इंसान स्त्री की पूजा करता है, स्त्री को मानता है, उसकी इज़्ज़त करता है, वहाँ देवता का रमण होता है। लेकिन स्त्री भी पूजनीय होनी चाहिए। स्त्री भी ऐसी हो कि जिसकी पूजा न की जाए, तो ऐसी स्त्री से फायदा क्या? तो स्त्री ऐसी होनी चाहिए जो पूजनी जाए, पूजी जाए, जो पूजनीय हो, जो पवित्र हो, जो उच्च विचार लेकर के संसार में रहे, प्रेम से अपने घर, और रिश्तेदार और सबको को संभाल के रखे - ऐसी जो स्त्री हो जो पूजी जाए, ऐसी स्त्री के पति जो हों, उनकी इज़्ज़त करें, घरवाले उनकी इज़्ज़त करें, स्त्री की, बच्चों की, लड़कियों की, माँ की, जहाँ इज़्ज़त होती है, वहाँ देवता रमण करते हैं, नहीं तो भूतों का नाच शुरू हो जाता है। अब आप सुन रहे हैं कि अपने देश में स्त्री की क्या स्तिथि है। मैं तो तब भी कहूँगी, कि हिंदुस्तान की नारी एक विशेष स्वरुप की औरत है जिसने बहुत कुछ सहन किया है। पुरुषों की ज़्यादती जितनी हिंदुस्तानी नारी सहन करती है, वो कोई नहीं ऐसा करता है। और हमारा समाज ही पूरा ऐसा बन गया है आज, कि बिलकुल हम लोग इस मामले में निर्लज्जता से बात करते हैं। कोई कहता है कि, 'साहब इतने लाखों रुपया की डॉउरी दीजिए और नहीं तो आप हमारे दरवाजे नहीं आइये।' बिल्कुल उनको इस मामले में शर्म भी नहीं आती है इस तरह की बात करने की। और इस तरह की चीज़ें इतनी अपने समाज में आज प्रचलित हो रहीं हैं। जितनी-जितनी ये बढ़तीं जाएँगीं उतनी-उतनी आपके समाज में गरीबी आएगी। किसी लड़के को बेच कर के और लड़की के नाम पे अगर आपने रुपया इकठ्ठा किया, आप देख लीजिए अगर उसमें कभी भी आपको यश नहीं आएगा। आप कर के देख लीजिए। कोई आदमी है लाखों रुपया इस तरह से ले ले, उसको कोई न कोई घाटा आएगा, कोई न कोई बड़ी बर्बादी होगी, और जा कर के वो बिल्कुल ऐसी दशा में पहुँच जायेगा जहाँ से निकल नहीं पायेगा। या तो कोई ऐसे बीमारी में फँस जायेगा, या ऐसे कोई बेकारी में फँस जायेगा - कोई न कोई ऐसी चीज़ उसे हो जाएगी कि जिससे वो पछताना पड़ेगा। क्योंकि किसी भी सती स्त्री किसी भी स्त्री जाति का अपमान करना शक्ति का अपमान है। अगर वो स्त्री, हाँ, इस तरह की है, जो बेकार है और जो पूजनीय नहीं है उसके बारे में मैं नहीं कह रही। पर अपने भारतवर्ष में आज भी, मैं ज़रूर कहूँगी, कि यहाँ की स्त्री बहुत पूजनीय है। अब भी औरतें हमारे यहाँ ग्लैमर वगैरा में विश्वास नहीं करतीं हैं। अब हैं कुछ पागल उनको छोड़िए। लेकिन अधिकतर औरतें सादगी से अपने चरित्र को सँभालते हुए रहतीं हैं। जिस देश में पद्मिनी जैसे लोगों ने जौहार किया - कोई विश्वास नहीं करता है। अगर परदेस में जा कर मैं कहूँ कि, "हमारे देश में तो चेस्टिटी के पीछे में औरतों ने जौहार कर लिए, तुम बात क्या करते हो?" वो कहने लगे, "हो ही नहीं सकता है।" तो मैंने कहा कि, "तुम क्या समझोगे? तुम उस ऊँची चीज़ को तुमने जाना नहीं, उन आदर्शों को तुमने जाना नहीं।" आज उन/उस आदर्शों को सब को मटियामेट कर के और हम इन पागलों के पीछे में अगर भागना शुरू कर दें, तो मैं आपसे बता रहीं हूँ, गरीबी जो नहीं आनी थी वो आ जाएगी - और इन लोगों में क्या कम गरीबी है? आप इनको समझते हैं रईस हैं, मैं तो सोचतीं हूँ, इनसे गरीब कोई नहीं। इनके अगर घर जाइये अगर एक कप इन्होंने चाय दिया तो इनका दिल जो है बैठ जायेगा। एक कप चाय अगर इनके घर से खर्च हो गया, तो इनका दिल बैठ जाता है। और हम लोग दिलदार हैं। गरीब भी हैं, तो भी हमारे घर में कोई आता है तो उसको चाय, पानी, कुछ न कुछ। कुछ नहीं है, तो उसको गुड़ ही खाने को दे देंगे भैया - जो भी घर में है। जो कुछ भी ह्रदय से निकाल कर के। हमारे साथ जो लोग सफर कर रहे थे देहातों में, हैरान थे कि, 'ये लोग झोपड़ियों में रहते हैं और इनका दिल है कि राजा जैसे।' और ये लोग महलों में रहते हैं और ये हैं बिल्कुल भिखारी। मैं तो रोज़ के अनुभव लंदन में देखतीं हूँ, कि जितने भी विदेशी लोग हैं, बड़ी-बड़ी पोज़िशन में हैं, बड़ी-बड़ी इसमें हैं आप उनको कितने भी प्रेजेंट दे दीजिए, कुछ भी कर दीजिए, उनसे एक पैसा नहीं निकलने वाला। हमारे साहब की सेक्रेटरी है, वो साहब से कहती है कि, "भई आपके बच्चे आ रहे हैं, ग्रैंड चिल्ड्रन, तो आप परेशान नहीं हैं?" उन्होंने कहा, 'क्यों भई?' मुझसे कहती, 'आप परशान हैं?'

मैंने कहा, 'क्यों?' कहने लगी, 'आपका सारा घर गन्दा हो जायेगा।' मैंने कहा, "ये घर किसके लिए है? ये क्या मेरे लिए घर है? ये तो उन्हीं के लिए घर है जो मेरे बच्चे आयें।" उनका ये था कहतीं हैं कि, "हमारी जो ग्रैंड मदर थीं, जब तक दो पी हमसे नहीं लेतीं थीं, हमको टेलीफोन नहीं करने देतीं थीं।" और उसी लंदन शहर में, आप आश्चर्य करेंगे, कि दो बच्चे हर हफ्ते में मारे जाते हैं। तो ऐसे देश के एफ्लुएन्स से भगवन बचाये रखे - आप लोग उस ओर जाने की कोशिश न करें। जो कुछ है उसमें समाधान से, परमात्मा की ओर दृष्टि दे कर के, अपने लक्ष्मी तत्व को आप जागृत करें। इस देश का लक्ष्मी तत्व बिल्कुल जागृत हो सकता है, पर उसका सौष्ठव और उसका गौरव समझते हुए। अगर हम उसको न समझें और व्यर्थ की चेष्टाओं से और हम चाहें कि लक्ष्मी इकठ्ठा कर लें, तो कभी भी हमारे अंदर लक्ष्मी तत्व जागृत नहीं हो सकता है। यही अपने देश का तरुणोपाय है कि अपने धर्म में जागृत हो। ये हमारे देश के लिए एक ही तरीका है, इतना ही, लेकिन जब ऐसा होगा, और होगा ही क्यों न होगा उस वक़्त सारे दुनिया के देश आपके चरणों में लोटेंगे और जानेंगे कि असली श्रीवंति जो है, असली रियासत जो है, वो इस देश में है। अब भी लोग देखते हैं तो आँखें खुल जातीं हैं, कहते हैं कि, 'ये इतने गरीब लोग साफ़ लोटा माँज कर के, उसमें दूध ले कर के आ गए हमें देने के लिए।' ये लोग विश्वास नहीं कर सकते हैं कि इतने बड़े ह्रदय के लोग इनके देहातों में कैसे हैं। सो उस चीज़ को खोना नहीं है। और ये समय ऐसा आया है कि हम खो रहे हैं, हमारे बच्चे बिगड़ रहे हैं। और इस ओर हम जा रहे हैं। इस वक़्त बहुत ज़रूरी है कि सहज योग की स्थापना कर के और अपने बच्चों को रोक लीजिए। उनके अंदर लक्ष्मी तत्व जागृत कर के उनके अंदर ये गौरव भर दीजिए। आज मैंने आपसे विशेषकर के लक्ष्मी तत्व पे बात की है क्योंकि बहुत ज़रूरी चीज़ है - आप लोग जाने कि हमारा देश गरीब क्यों है। और इसकी गरीबी आप गरीबों को रुपया देने से नहीं होगी - आप दे कर देखिए। आप किसी भी गरीब आदमी को सौ रुपया दीजिए - न वो गुत्ते पर गया तो कहाँ आप जाएँगे। कोई भलाई नहीं। इसलिए आप जान लीजिए कि पैसे के झेलने के लिए भी लक्ष्मी तत्व ज़रूरी है। ऐसे ही रईस लोगों को भी सोचना चाहिए कि पैसा जो है, वो हमारे लिए परमात्मा ने दान के लिए दिया है। हम बीच में एक माध्यम बने खड़े हुए हैं और इसे दान के लिए दिया हुआ है। इसका जो कुछ उपकर्म हो सकता है हम करना चाहते हैं। और इससे जो भी लोगों की मदद हो सकती है वो करना चाहिए और अच्छे मार्ग में, संमार्ग में रहना चाहिए। अच्छे काम करना चाहिए। सबसे बड़ी चीज़ है परमात्मा का आशीष। जब तक उसका आशीष नहीं मिलेगा, सब चीज़ व्यर्थ है। उसमें कोई शोभा ही नहीं है। ऐसे घर में जाओ तो आपकी टांगें टूटने लग जातीं हैं। आपको लगता है, बाबा कब भागते हैं इस घर से। उनका खाना खाओ तो आपको उल्टी हो जाएगी। कोई न कोई तकलीफ हो जाएगी। ऐसे लोग जो बिल्कुल ही पैसे से जुटे हुए हैं एक मशीन बन जातें हैं। उनके अंदर कोई ह्रदय नहीं। क्या अपने घर में लोग सोचते हैं, 'हमारे घर में कुछ भी नहीं हो, हम भूखे रह लेंगे, पर ऐसे लोगों के घर का खाना नहीं चाहिए।' मनुष्य को ये जान लेना चाहिए कि हमारे अंदर परमात्मा ने स्वयं साक्षात् लक्ष्मी का स्थान रखा हुआ है, वो हमारे अंदर बसीं हुईं हैं, सिर्फ उनको जागृत मात्र करना है। और उस जागृति के लिए आपको कोई बुद्धि के घोड़े दौड़ाने की ज़रुरत नहीं, कोई विशेष सोचने की ज़रुरत नहीं, सिर्फ कुण्डलिनी का जागरण होते ही ये कार्य हो सकता है। तो इसे क्यों न करें और इसे करना नितांत आवश्यक है। और ये होने का समय आ गया है। एक विशेष चीज़ है कि ये विशेष समय आ गया है, और इस विशेष समय पर आप इस वक्त उपस्थित हैं। इसका आप पूरी तरह से उपयोग करें और अपने लक्ष्मी तत्व पहले जागृत कर लें। आज के लिए इतना ही काफी है, फिर और दो दिन लेक्चर दूँगी तब उस पर और तत्वों के बारे में आपको बताऊँगी। आज अब थोड़ा सा हम लोग रिअलीज़ेशन का प्रोग्राम करेंगे। आपको कोई अगर प्रश्न हो तो आप चिट्ठी लिख कर के मुझे दे दें - मैं उसके जवाब थोड़ी देर के लिए दे दूँगी। प्रश्न: परेशान और अशांत मन किसी भी ध्यान पर ध्यान केंद्रित करने में असमर्थ हूँ। (अस्पष्ट) और सहज योग की तकनीक को समझना चाहता हूँ लेकिन मुझे पूर्ण मार्गदर्शन की आवश्यकता है। क्या मुझे परमपूज्य माताजी आपका मार्गदर्शन प्राप्त हो सकता है ताकि मैं इसकी विधि/अभ्यास को पूरी तरह से समझ सकूँ? श्री माताजी: अब, आपकी जानकारी के लिए हमारा पहले से ही एक छोटा केंद्र है और आप इसका पता योगी महाजन से ले सकते हैं। हमारे साथ डॉक्टर भी हैं जो मरीजों की देखभाल कर रहे हैं। आपको उनके साथ अपनी अपॉइंटमेंट लेनी चाहिए और जाकर उनसे मिलना चाहिए और वे आपकी यथासंभव मदद करने की कोशिश करेंगे और मुझे यकीन है कि यह काम करेगा। प्रश्न: यह कैसे देखा जाए कि कुंडलिनी जागृत हो गई है? जब कुंडलिनी जागृत हो जाती है तो उसका प्रभाव/असर क्या होता है? श्री माताजी: वास्तव में जब कुंडलिनी ऊपर उठती है, तो खट्ट से बहार निकलती है उन लोगों में जिनमें कोई रुकावट नहीं होती। यदि कोई शारीरिक, मानसिक, भावनात्मक या फिर आध्यात्मिक बाधा हो तो वह रुक जाती है। आप जागृति को इस प्रकार महसूस कर सकते हैं, कि वह स्पंदित हो रही है लेकिन ऊपर की ओर नहीं बढ़ रही है। तो जब ईसा मसीह (अस्पष्ट) जैसे वो कहते हैं, 'बस एक सेकंड के अंतराल में - तत्क्षण' तत्क्षण में; लेकिन हर किसी के मामले में यह उसी गति से नहीं चलती है। तो तत्क्षण जागरण के परिणामस्वरूप क्या होता है, कि आप अपने सिर से ठंडी हवा और अपने हाथों से ठंडी हवा को महसूस करना शुरू कर देते हैं - आप अपने आसपास ठंडी हवा को महसूस करना शुरू कर देते हैं। यह पहली चीज़ है जो घटित होती है। लेकिन अगर यह पूरी तरह से जागृत नहीं हुई है, एक बिंदु पर रुक गई है, तो क्या होगा? तो फिर इसे इस बिंदु को, इस आज्ञा चक्र को ही पार करना होगा जो कि मैं आपको कल बताऊँगी। तब, तब आप निर्विचार हो जाते हैं, आप विचारहीन हो जाते हैं लेकिन चैतन्य (अस्पष्ट - लुप्त) हो जाता है, उसका बहना बंद हो जाता है - आपको चैतन्य महसूस नहीं होता, आपको ठंडी हवा महसूस नहीं होती। स्पन्द का मतलब है ठंडी हवा, आपको सिर पर महसूस नहीं होती, आपको कहीं भी महसूस नहीं होती। यह तो रुक जाएगी लेकिन आप विचारशून्य हो जायेंगे। अब जब यह यहाँ रुकती है, विशुद्धि चक्र पर, तब आपको निर्विचार जागरूकता/समाधि महसूस नहीं होती है, आपको चैतन्य महसूस नहीं होता है लेकिन आप कुछ और महसूस करते हैं, बेहतर है, आप शांत हो जाते हैं और आप साक्षी बनना शुरू कर देते हैं। इसलिए, जब हममें रुकावट होती है तो अलग-अलग प्रभाव हम महसूस करते हैं। लेकिन अगर हममें कोई रुकावट नहीं होगी तो फ़ौरन जागृत हो जाएगी। प्रश्न: क्या आत्मा शरीर के गर्भ में बाहर से प्रवेश करती है या गर्भ में ही निर्मित होती है? श्री माताजी: यह बाहर से प्रवेश करता है। प्रश्न: कृपया स्पष्ट करें कि क्या सिद्ध योग और सहज योग एक ही है। यदि ऐसा है तो 'ओम नमो शिवाय' जैसे मंत्रों का जाप और कुंडलिनी जागरण। श्री माताजी: सिद्ध योग तथा कुंडलिनी जागरण या कुंडलिनी (अस्पष्ट) एक ही/समान हैं - इसमें कोई संदेह नहीं है। लेकिन आप सिद्ध नहीं हैं। सिद्ध बनने के लिए आपको अपनी कुंडलिनी जागृति प्राप्त करनी होगी। जब आपको अपनी कुंडलिनी जागृति मिल जाए, तो आपको स्वयं को स्थापित करना होगा, ताकि आप सिद्ध हो जाएँ - आप साबित करते हैं। सिद्धयोग कोई ऐसा शब्द नहीं है, कोई काल्पनिक बात नहीं है कि हम किसी को कहते रहें। अब यदि आप बिना आत्मसाक्षात्कार के शिव का मन्त्र कहते हैं, तो आपको हृदय संबंधी परेशानी हो जाएगी, क्योंकि हृदय में शिव का वास है और यदि आप शिव का नाम ऐसे ही लेते हैं, अंधाधुंध, तो वह आपसे नाराज़ हो जाते हैं, और आपको हृदय रोग हो सकता है। तो, सबसे पहले आपको अपना आत्मसाक्षात्कार प्राप्त करना होगा, आपको अपनी सिद्धता प्राप्त करनी होगी। जब आप जुड़े/एकरुप होते हैं, तो आपको पता होता है कि मंत्र कब बोलना है। सिर्फ अंधाधुंध तरीके से कोई एक या दूसरा नाम लेना नहीं। किसे कौन सा नाम लेना है, यह आपकी कुंडलिनी द्वारा तय किया जाना है। वह आपको बताती है, वह आपको बताती है कि आपको कौन सा मंत्र बोलना है, कौन सा शब्द जपना है, कुंडलिनी कहाँ है। वह ही आपका मार्गदर्शन करती है। प्रश्न: सामान्य व्यक्ति कैसे जाने कि विशेष व्यक्ति की कुण्डलिनी जागृत है? श्री माताजी: सामान्य ही असामान्य होते हैं। सामान्य असामान्य लगते/दिखते हैं। असामान्य जो दिखते हैं वो सामान्य होते हैं। क्योंकि उनका चित्त, असामान्य का चित्त जो है, वो सामान्य में नहीं फँसता है। जिसको हम सामान्य समझते हैं, हमारा चित्त वो असामान्य है, क्योंकि उसके अंदर जो असामान्य है, उसके अंदर पहुँचा ही नहीं - वो 'जैसे कि तैसी रख दीन्हि चदरिया'। '(अस्पष्ट) गुरु, ऋषि मुनि जन ओढ़ी, ओढ़ी कि मैली कीन्हि चदरिया, दास कबीर जतन से ओढ़ी, जैसी की तैसी रख दीन्हि चदरिया।' मतलब, साधारण लोग, जो साधारण दिखते हैं, वे अपनी असाधारणता बरकरार रखते हैं, जबकि तथाकथित सफल असाधारण लोग, अपनी असाधारणता समाप्त कर चुके होते हैं और साधारण ही बने रहते हैं - उनका ध्यान सामान्य चीजों पर रहता है। प्रश्न: मैं आपको गुरु मानता हूँ क्योंकि आप मुझसे श्रेष्ठ हैं। पर आपका कहना है कि गुरु नहीं होना चाहिए। श्री माताजी: हाँ!

मैं तो माँ हूँ, भई मुझे गुरु-वुरु मत कहिए। माँ तो गुरु होती है, चाहे मानो, चाहे नहीं मानो, लेकिन माँ का गुरु होना अलग होता है और जो गुरु होते हैं, असल में वो बड़े ज़बरदस्त होते हैं। एक गुरु साहब हैं, उनको हम बहुत मानते हैं, बहुत पहुँचे हुए पुरुष हैं, उनकी उमर भी 108 साल की है, और वो हमको मानते हैं माँ की तरह। तो एक दिन हमसे कहने लगे कि, "कोई आदमी अगर आपको तकलीफ दे तो उसको मेरे पास भेज दीजिए।" अब मुझे क्या पता था कि ये करते क्या हैं? मैंने कहा, "अच्छा भई भेज देते हैं।" उस महाशय से हमने कहा कि, "अच्छा जाकर के फलाने गुरु से जाकर के मिलो।" तो एक महीने बाद किसी तरह से बड़ी भीड़ लगी हुई थी, वो अपनी टांगें गर्दन में लटकाए हुए (अस्पष्ट) ले के आये। मैं तो देख के मेरी आँखों में आँसू आ गए, मैंने कहा, "ये क्या हुआ?" कहने लगे, 'माँ, अब उनके पास मत भेजना मुझे।' मैंने कहा, "क्या हुआ?" कहने लगे, "मैं वहाँ गया और आपकी थोड़ी सी बुराई करी।" मैंने कहा, "क्या बुराई की मेरी?" कहने लगे, मैंने ये कहा, "इसको-उसको पार करातीं हैं, उसको सहज योग देतीं हैं, ये है, वो है," ऐसे मैंने बातें करीं तो कहा, "अच्छा-अच्छा ठीक है, बैठो, कोई बात नहीं," और वो कुछ शेर थे इनके यहाँ, (अस्पष्ट) क्योंकि चलते-फिरते नहीं थे, उनकी टांगें कुछ (अस्पष्ट), तो वो शेर उनको धक्का मार के नीचे गिरा दिए तो वो बेचारे (अस्पष्ट) हुए नीचे गिर गए, उनकी दोनों टाँगें टूट गईं। चार दिन बाद ऊपर से नीचे रोटियाँ छोड़ दीं, "अच्छा, तू इनको खा।" उसके बाद, पाँच-छह दिन बाद उठा के ले गए और उनसे कहा, "देखो, ये टाँगें जो हैं गर्दन में डालो और माँ के पास लटकते हुए जाओ। वो ही तुमको ठीक करेगी, मैं नहीं ठीक करूँगा।" मैं देख के हैरान, मैंने कहा, "आखिर क्यों।" एक दूसरे महाशय थे, उनको भेजा, तो वो एकदम दुबले होकर के आ गए। मैंने कहा, "क्यों आपको क्या किया भई?" कहने लगे, "मुझे तीन मील ऊपर चढ़वाते थे और एक शिवजी का जो मंदिर था, उसको दो बाल्टियाँ लेकर के उसको धो कर के आओ।" "सारा महीने मैंने शिवजी का मंदिर धोया।" "हे भगवान," मैंने कहा," ये क्या है।" तो मैंने उनसे कहा, "ऐसा क्यों करते हो?" तो कहने लगे, "गधे को गधे का काम। मैं जो माँ नहीं हूँ।" "हम लोग की कुण्डलिनी हमने कैसे जागृत करी? हमने मेहनत करी, हमने अपनी सफाई करी।" "ऐसे गधों को आपको (अस्पष्ट) दीजिए आप।" हमने कहा, "अच्छा।" वो बड़े कठिन जीव होते हैं - मैं गुरु-वुरु नहीं हूँ, मैं तो माँ हूँ। आप अपने को गुरु मान लो। मैं ये चाहतीं हूँ कि आप अपने को गुरु मानो। आपको ही गुरु बना देतीं हूँ। अब क्या है? माँ का तो काम है गुरु बनाना। प्रश्न: प्रबुद्ध कुंडलिनी वाले व्यक्ति और एक धोखेबाज व्यक्ति में भेद कैसे करें? श्री माताजी: इसके लिए आपको पहले अपना आत्मसाक्षात्कार प्राप्त करना होगा। जब तक आप आत्मसाक्षात्कारी नहीं हैं, आप नहीं कर सकते, लेकिन आप कर सकते हैं। धोखेबाज व्यक्ति का ध्यान पैसे पर, आपके पर्स पर होता है, या वह आपकी पत्नी के बारे में चिंतित होगा, या वह आपके घर के बारे में चिंतित होगा क्योंकि उनका पहला ध्यान होता है कि आपके पास पैसा कितना है। अगर कोई बड़ा आदमी गया तो वो उनका बहुत (अस्पष्ट) पर अगर गरीब गया तो वो उससे बात नहीं करते। आप तो एक मिनिट में पहचान सकते हैं ज़रा बुद्धि तो इस्तेमाल करें आप फ़ौरन पहचान सकते हैं कौन धोखेबाज़ है कौन नहीं। पर रियालाइज़ेशन के बाद तो एकदम ही समझ में आता है क्योंकि वाइब्रेशंस (अस्पष्ट) मानते हैं आपको बिलकुल समय नहीं लगता है। प्रश्न: चक्रों के नाम हिंदी धर्म पर रखे गए हैं। क्या दूसरे धर्मों में कोई महापुरुष ऐसे नहीं हुए जिसके नाम पर ये रखे जाते?

मुसलामानों के मोहम्मद साहब की कहीं चर्चा नहीं है। क्या कुण्डलिनी में उनका कोई महत्त्व नहीं है? श्री माताजी: उनका बहुत योगदान है, सबसे ज़्यादा उनका योगदान है कुण्डलिनी जागरण में क्योंकि उन्होंने जितना नमाज़ बताया है, सारा नमाज़ कुण्डलिनी के जागरण का तरीका है। और ये कहना कि उनके लिए, उन्होंने कहा नहीं है कुण्डलिनी के चक्रों के बारे में, ये गलत बात है क्योंकि बाइबिल में ही लिखा है कि, "मैं ज्वाला की भाँति तुम्हारे सामने प्रकट होऊँगा।" और इसको उन्होंने 'ट्री ऑफ़ लाइफ बताया हुआ है' - जीवन का वृक्ष बताया हुआ है। तो मोहम्मद साहब ने तो बहुत ही काम किया है। उनके तो हम बहुत सारे तरीके इस्तेमाल करते हैं। जैसे किसी आदमी में कोई शैतान हो, उसको किस तरीके से ठीक करना चाहिए, मोहम्मद साहब ने बताया है। उन्होंने सारे कुण्डलिनी के तरीके बताये हैं। और उनके जो एक हज़ार नाम हैं उनको आप पढ़िए तो हरेक नाम से ही जागरण कुण्डलिनी का हो सकता है पर उसको कहने वाला एक जागृत औलिया होना चाहिए। मैं गई थी त्रिची, वहाँ कुछ लोग बैठे हुए थे, तो उन्होंने पूछा, मैंने पूछा, "भई, तुम लोगों की जात क्या है?" कहने लगे, "माँ, औलिया की भी कोई जात होती है?" भई ठीक कहा उन्होंने - कि आप गुणातीत, कालातीत और धर्मातीत एकदम ऐसी जगह पहुँच जाते हैं, जहाँ पर कि इसका बंधन टूट जाता है। मोहम्मद साहब के तो बड़े उपकार हैं - क्योंकि आप लोग यहाँ पर मुझे हिंदी भाषा में सुन रहे हैं, इसलिए मैं चक्रों के बारे में बता रहीं हूँ, लेकिन चक्रों के नाम जो हैं संस्कृत भाषा में हैं। 'संस' 'कृत'। संस्कृत भाषा जो है, ये देवताओं में सबकी है लेकिन आप तो मेरे ख्याल से अंग्रेजी भी समझते हैं और हिंदी भी और फ़ारसी भी। क्योंकि मैं सभी भाषाएँ थोड़ा-थोड़ा जानतीं हूँ। सहज योगी: बहुत से क्वेश्चन (प्रश्न) मिलते-जुलते हैं इसलिए उनको जोड़ के उनका प्रश्न किया जा रहा है। प्रश्न: कृपया हमें अपने गुरु के बारे में बताएँ। श्री माताजी: हमारे वही गुरु हुए हैं एकनाथजी। ऐसे इंसान गुरु मिले नहीं कभी भी (अस्पष्ट) गुरु नहीं। लेकिन आप मेरे गुरु हैं सच मानो तो। आप सभी मेरे गुरु हैं। मैं हर सहज योगी से कुछ न कुछ सीखतीं हूँ। क्योंकि आदमी कितना टेढ़ा है ये मैं नहीं कह सकती। इतना टेढ़ा है, इतना पागल, इतना विक्षिप्त कि मैंने सोचा ही नहीं था कि आदमी होगा। एक-एक को देखतीं हूँ मैं कहतीं हूँ, "हे भगवान्, ये क्या?" हर इंसान मेरे लिए गुरु है। हरेक से मैं सीखतीं हूँ कि, 'इस आदमी की तो खोपड़ी ऐसी है।' जब से मैं पैदा हुईं हूँ तब से मैंने यही सीखती रही 'इंसान है।' इसकी ऐसी खोपड़ी में कुछ क्यों भरा, इसकी कुण्डलिनी जागृत क्यों नहीं है, इसके पेरमुटेशन-कॉम्बिनेशन क्या हैं, इसकी क्या विशेषता है, क्या बाधा है? ऐसे तो मैं सभी जितने भी गुरु-घंटाल, जिनको आप लोग कहते हैं, सबको मिलने गई थी, एक-एक को देखने के लिए कि धंधा क्या करते हैं। और उनको भी मैंने देखा कि ये लोग तो बिल्कुल अपरिचित हैं, बिल्कुल अपरिचित हैं। और ये लोग इसलिए अपरिचित हैं, कि परमात्मा के विरोध में जो काम पड़ते/करते हैं ये करते हैं, उनके साथ परमात्मा क्या व्यवहार करेंगे। ये नर्क से भी अपरिचित लोग हैं। प्रश्न ॐ नमः शिवाय मन्त्र का उच्चारण किस तरह करना चाहिए? जैसे आपने कहा कि इससे हार्ट ट्रबल हो जाता है ..... श्री माताजी: हाँ, पर पार होने के बाद। आपको अगर हार्ट ट्रबल है, तो 'ॐ नमः शिवाय' कहना चाहिए। लेकिन पार होने के बाद, उसके पहले नहीं। हो सकता है कि आपको हार्ट ट्रबल हो जाए अगर आपकी (अस्पष्ट) हो, हो सकता है ये पर्सनल क़्वेशन्स हैं, उनके लिए यही कहना है कि आप हमारे केंद्र में आकर इनके - ज़रा पता आप बता दीजिए वहाँ आप इन लोगों से मिलिए और ये लोग आपको 21 तारीख़ मिल सकते हैं। 21 तारीख़ को शाम को। आप अगर 21 तारीख़ को शाम को उस केंद्र पे जाएँ और उनसे पता करें। (वहाँ पर फ़ोन भी है ना?) अब टेलीफोन भी है, वहाँ पता कर लें और आप जा कर मिलें ये लोग आपको सब कुछ समझा देंगे, जिनके पर्सनल क़्वेशन्स (व्यक्तिगत प्रश्न) हैं, वो कैसे ठीक होंगे। सहज योगी: ये मंदिर है 78 कृष्णा नगर, सफदरजंग एन्क्लेव। कमल सिनेमा के पास पड़ता है और संडे (रविवार) को सुबह, वेडनेसडे (बुधवार) शाम को और सैटरडे (शनिवार) शाम को, सहज योगियों की मीटिंग होती है। कोई और प्रश्न हों, या आपको कोई तकलीफ हो, तो वहीं आकर के आप पूछ लीजिये। श्री माताजी: पर 21 तारीख़ के बाद विचार नहीं करिए क्योंकि तब तक ये शायद और किसी काम में व्यस्त हैं। आप कृपया 21 तारीख़ के बाद से, जब भी चाहें, वहाँ आप फ़ोन कर सकते हैं और जैसा आपने बताया, आप वहाँ पर .... सहज योगी: वैसे सेंटर्स हर जगह में हैं। दिल्ली में 7-8 सेंटर्स हैं जिनका एड्रेस आपको यहाँ हमारा काउंटर है वहाँ मिल जाएँगे - जगह-जगह में हैं सेण्टर। श्री माताजी: काफी जगह में हैं दिल्ली में। सहज योगी: हाँ। तो आप एड्रेस ले लीजिये जब जाने से पहले। श्री माताजी: अब जागरण के लिए क्या करना होगा? सो बहुत सरल चीज़ है। मैंने आपसे कहा था कि आप पैर के जूते उतार लें, क्योंकि ये जो पृथ्वी माता है इससे हमें बहुत मदद होती है। जूते उतार लें, और जूते पीछे की तरफ रख लें, और दोनों हाथ हमारी ओर इस प्रकार रखें। कृपया अपने हाथ मेरी ओर इस प्रकार रखें, जैसे हम नमाज पढ़ते हैं। अब सबसे पहले हमें इस अपने मातृभूमि को वंदना करनी चाहिए जिन्होंने हमें जन्म दिया और ये विशेष योग भूमि है जिस योगभूमि में जन्म पाने से ही हम अधिकारी हो जाते हैं इस योग को प्राप्त करें। इसलिए उनसे हमें क्षमा माँगनी चाहिए कि उनके विरोध में हमने जो भी कार्य किया हो, और उनसे प्रार्थना करनी चाहिए कि, "इस वक़्त, इस मोक्ष के क्षण में, हे माँ, तुम हमारी मदद करो।" हाथ जोड़ के और आँख बन्द कर के, पूर्ण ह्रदय से, उनकी प्रार्थना करें कि, "हे माँ, इस वक़्त आप हमारी मदद करें।" कृपया इस मातृभूमि, जो सर्वोच्च कोटि की योगभूमि है, से प्रार्थना करें कि, "हे माँ, कृपया इस मोक्ष की घड़ी में मेरी सहायता करें।" इसके बाद, हमारे अंदर बसे हुए श्री गणेश को नमस्कार करके कहना चाहिए कि "श्री गणेश, इस वक्त, इस मोक्ष क्षण में तो आप मेरा रक्षण करें।" वो रक्षण करता है इसलिए, "मुझे आप सुबुद्धि दें और मेरा इस वक्त रक्षण करें," ऐसे उनसे विनती करनी चाहिए। कृपया अपने भीतर अबोधिता स्वरुप श्री गणेश से प्रार्थना करें कि, "हे अबोधिता के स्वामी, कृपया मुझे उन सभी गलतियों के लिए क्षमा करें जो मैंने की हैं, और मेरे जीवन के इस विशेष मोक्ष के क्षण का ध्यान रखें, मुझे वह सभी सुरक्षा प्रदान करें जो आवश्यक है।" त्रिवार करें, तीन बार। अब इसके बाद आप दोनों हाथ मेरी ओर इस तरह से रखें, जैसे नमाज़ में रखे जाते हैं - अपने कायदे से गोद में ही दोनों हाथ रख लें। लेकिन दोनों हाथ सीधे रहें और दोनों पैर ज़मीन पर अलग-अलग रखें, ज़मीन को छूते हुए। कृपया अपने दोनों हाथों को गोद में रखें और अपने दोनों पैरों को एक दूसरे से अलग रखें, धरती माँ को ठीक से स्पर्श करते हुए। कृपया अपनी टोपियाँ उतार लें, यदि आपके पास हैं, क्योंकि हमें ब्रह्मरंध्र को खोलना है, जो कि फॉन्टानेल हड्डी का क्षेत्र है। अगर आपके सर में टोपी वगैरा हो, वो निकाल लें क्योंकि हम तो माँ हैं और माँ से कोई प्रोटोकॉल नहीं होता है, इसलिए टोपी-ओपी सब निकाल के आराम से बैठिए। अब सर्वप्रथम जानिए कि आपके ह्रदय में आत्मा होता है, इसलिए जो आपका राइट हैंड है उसे आप ह्रदय पे रखें। आपका जो लेफ्ट हैंड है वो आपकी इच्छा शक्ति है, इसलिए पूरी समय इस तरह से बना रहे मेरी ओर कि जैसे आपको इच्छा है कि आप अपना आत्मसाक्षात्कार पाएँ। इस इच्छा को जताने के लिए लेफ्ट हैंड, पूरी समय अपनी गोद में रखा हुआ, मेरी ओर रखें। कृपया अपना बायाँ हाथ मेरी ओर रखें, जिससे यह पता चलता है कि आप अपनी इच्छा शक्ति से आत्म-साक्षात्कार प्राप्त करना चाहते हैं। और दूसरे हाथ, दाहिने हाथ को, कृपया इसे अपने हृदय पर रखें, क्योंकि हृदय में आपकी आत्मा निवास करती है। इस समय आपको तीन बार कहना होगा या एक प्रश्न पूछना होगा - कृपया इसे धार्मिक रूप से, ठीक से करें और मुझे यकीन है कि आपकी कुंडलिनी जाग जाएगी। अपने भीतर एक प्रश्न पूछें, ज़ोर से नहीं, "माँ, क्या मैं आत्मा हूँ?" यहाँ हाथ रख कर के, आप ह्रदय पे हाथ रख कर के, पूर्ण ह्रदय से आप एक सवाल पूँछें, "क्या मैं आत्मा हूँ?

माँ, क्या मैं आत्मा हूँ," - इस तरह से तीन बार ये प्रश्न करें। कृपया यह प्रश्न तीन बार पूछें। सब अपनी ओर चित्त रखें दूसरों की ओर नहीं। इस वक़्त अपनी ओर चित्त। अब यही हाथ नीचे पेट पर लेफ्ट साइड में रखें। पेट पर नीचे लेफ्ट साइड में रखें। यहाँ पे गुरु का तत्व है - मैंने आपसे पहले ही बताया था। कृपया इस दाहिने हाथ को अपने पेट के ऊपरी हिस्से में बायीं ओर रखें। ये गुरु का तत्व है। यहाँ, आपको फिर से तीन बार प्रश्न पूछना होगा, "माँ, यदि मैं आत्मा हूँ, तो क्या मैं अपने स्वयं का गुरु हूँ?" यहाँ पर आप एक प्रश्न मुझे करें तीन बार कि, "माँ, अगर मैं आत्मा हूँ तो क्या मैं ही मेरा गुरु हूँ?" ऐसे तीन बार प्रश्न करें। आप अपने ही आप से अपने चक्रों में शक्ति भर रहे हैं। तीन बार करने के बाद अब यही हाथ आप नीचे बिल्कुल, पेट के नीचे के हिस्से में रखें। इस जगह स्वाधिष्ठान चक्र लेफ्ट साइड में है। ये चक्र जो है ये शुद्ध विद्या का चक्र है। यहाँ पे शुद्ध विद्या पाई जाती है। शुद्ध विद्या माने वो विद्या, जिससे कि आप परमात्मा का सारा कार्य जानते हैं, उनकी शक्ति को जानते हैं, और उस शक्ति का विवरण करना, उसका आवरण करना, उसको किस तरह से प्रसारित करना, उसका किस तरीके से उपयोग करना, ये सब क्रियाएं आप जानते हैं - इसे शुद्ध विद्या कहते हैं। परमात्मा के क्या कायदे कानून हैं, उसे भी आप जानते हैं। ये सारी शुद्ध विद्या है और बाकी सारी अशुद्ध विद्याएँ हैं, इसलिए आप यहाँ हाथ रखकर के और ये कहें कि, "माँ मुझे शुद्ध विद्या दीजिए।" बात ये है कि आप स्वतंत्र हैं, मैं आप पे कोई ज़बरदस्ती नहीं कर सकती। आपको माँगना होगा कि, "माँ, मुझे शुद्ध विद्या दीजिए।" कृपया अपना दाहिना हाथ अपने पेट के निचले हिस्से पर रखें और शुद्ध विद्या माँगें - - यही सच्चा ज्ञान है। सच्चा ज्ञान ईश्वर की शक्ति, उनके नियमों, विनियमन और उनकी शक्ति हमारे माध्यम से कैसे काम करती है, इसका ज्ञान है। इसलिए, आपको इसे माँगना होगा क्योंकि आप स्वतंत्र हैं - आपको यह चाहिए या नहीं, मैं इसे आप पर थोप नहीं सकती, इसलिए आपको इसे माँगना होगा, छह बार। छह बार कहिए, "माँ, मुझे शुद्ध विद्या दीजिए" - बहुत सिंपल चीज़ है। इससे जितनी भी अशुद्ध विद्याएँ हैं, वो अपने आप ही गलित हो जायेंगीं। अब आप यही राइट हैंड ऊपर उठा कर के और लेफ्ट हैंड साइड में अपने पेट पर रखें। लेफ्ट हैंड साइड में फिर से वहीं पेट पे रखें जहाँ गुरु तत्व है। इस गुरु तत्व पे रखने पर अब शुद्ध विद्या की शुरुआत हो गई है, इसलिए आपको इस जगह कुण्डलिनी के चढ़ावे के लिए कहना चाहिए कि, "माँ, मैं स्वयं का गुरु हूँ।" पूर्ण विश्वास के साथ ये कहना पड़ेगा, तो कुण्डलिनी ऊपर चढ़ेगी। राइट हैंड, राइट हैंड रखना है, लेफ्ट हैंड हमारी ओर। लेफ्ट हैंड हमारी ओर - कुछ लोग गलती कर बैठे हैं। लेफ्ट हैंड हमारी ओर करिए, राइट हैंड पेट में लेफ्ट हैंड साइड में रखें और कहें कि, "माँ, मैं स्वयं का गुरु हूँ" - पूर्ण विश्वास से कहें। कृपया अपना दाहिना हाथ अपने पेट के ऊपरी भाग पर रखें और पूर्ण विश्वास से कहें कि, "माँ, मैं अपने स्वयं का गुरु हूँ।" ये दस बार कहिए। कृपया इसे दस बार कहें। अब जो लोग कर नहीं रहे हैं, फिर बाद में कहेंगे कि, "माँ हमारी जागृत नहीं हुई।" इतना सा करने में क्या जाता है? कर के देखिए, आपकी अपनी शक्ति है, आपका अपना सब कुछ है, पाने का है। अच्छा दस मर्तबा कहिए। कृपया इसे दस बार कहिए। पूर्ण विश्वास के साथ, पूर्ण आत्मविश्वास के साथ कहें कि, "माँ, मैं स्वयं का गुरु हूँ।" इस तरह से आपका गुरु तत्व जागृत हो जायेगा। अब फिर से ये हाथ अपने ह्रदय पे रखें। फिर से ये हाथ अपने ह्रदय पे रखें - आँखें न खोलें। ह्रदय पे रखकर के, आप पूर्ण विश्वास के साथ कहिए कि, "माँ मैं आत्मा हूँ" - क्योंकि आप आत्मा हीं हैं। मन, बुद्धि, अहंकार आदि आप नहीं, आप शुद्ध आत्मा हैं। इसलिए आप कहिए कि, 'माँ, मैं आत्मा हूँ।' कृपया अब अपने हृदय पर दाहिना हाथ रखें और पूरे विश्वास के साथ कहें, "माँ, मैं आत्मा हूँ।" इसे बारह बार कहें क्योंकि इस केंद्र में बारह पंखुड़ियाँ हैं, इसीलिए हमारे बारह ज्योतिर्लिंग हैं। अब विशुद्धि चक्र पे काम करते हैं। विशुद्धि चक्र के लिए लेफ्ट साइड में - लेफ्ट हैंड तो हमारी तरफ पूरी तरह बना ही रहेगा, राइट हैंड को उठा कर के और अपनी गर्दन के पास कंधे पे रखें। गर्दन के पास कंधे पर ज़ोर से पकड़िए, सामने से। सामने से पकड़िए ज़ोर से। उंगलियाँ ज़रा पीछे ले जा कर के ज़ोर से पकड़िए। ये चक्र बहुत ज़रूरी है और अधिकतर शहरों में पकड़ा जाता है। आपको जानना चाहिए कि आप आत्मा हैं और आत्मा निर्दोष है। इसलिए आप यहाँ पर कहिए कि, "माँ, मैं आत्मा हूँ और मैं पूर्णतया निर्दोष हूँ।" कुछ भी छोटी गलतियाँ इधर-उधर की हैं, सो उसके बारे में कुछ भी सोचना नहीं इस वक़्त क्योंकि परमात्मा जो हैं ये प्रेम के सागर, दया के सागर तो हैं हीं लेकिन सब से ज़्यादा क्षमा के सागर हैं। कृपया अपना हाथ अपनी गर्दन पर कंधे के पास रखें और उसे जोर से दबाएँ। इस स्थान पर आपको कहना होगा, "माँ, मैं आत्मा हूँ और मैं बिल्कुल भी दोषी नहीं हूँ क्योंकि आत्मा दोषी नहीं हो सकता।" अब आपका यहाँ पर सोलह मर्तबा कहना होगा, आपको सोलह बार कहना होगा, क्योंकि यह श्री कृष्ण का चक्र है, अब यह कहा जाए कि, "मैं बिल्कुल निर्दोष हूँ," और ये भी कहा जाए उसी के साथ कि, "परमात्मा अगर मैंने कोई गलती कर दी हो, तो उसे माफ़ कर दें।" ये कहने के बाद, सोलह मर्तबा कहने के बाद, आप कहिए, अपना हाथ राइट हैंड सिर के पीछे में रखिए, इस जगह रख कर के आप कहिए कि, "अगर मैंने कोई गलती की हो, तो आप मुझे क्षमा कर दीजिए।" सिर के पीछे में हाथ रख के कहें, लेकिन निर्दोष रह के। आप में तो कोई दोष नहीं सिर्फ कह दीजिए कि, "मुझसे कोई गलती हो, सो उसे माफ़ कर दीजिए।" हम्म। अब ये हाथ सामने की ओर अपने माथे पर रखें, अपने कपाल पे रखें। कृपया इस हाथ को अपने माथे पर आड़ा रखें। इस जगह आपको कहना चाहिए कि, "माँ, मैंने सब को माफ़ कर दिया।" सब को माफ़ कर दीजिए। ये बहुत आसान है। कहना बहुत आसान है और जो लोग कहते हैं कि हम नहीं कर सकते, वो बड़े गलत फहमी में हैं। क्योंकि अगर आप किसी को माफ़ नहीं कर रहे हैं, तो आप अपने को ही दुख दे रहे हैं दूसरों को नहीं, इसलिए कहिए, पूरे ह्रदय से कहिए कि, "माँ, मैंने सब को माफ़ कर दिया।" अपने को भी माफ़ करिए, अपने को भी माफ़ करिए और सब को माफ़ करिए। [अलग से - यह बाईं विशुद्धि से आया है।] अब यही हाथ सर पे रखें, सर पर यहाँ पर जहाँ पर कि आपका तालु भाग है। कृपया ये हाथ अपने फॉन्टानेल हड्डी क्षेत्र पर रखें और अपनी हथेली को सिर को छूते हुए इसे नीचे दबाएं और इसे दक्षिणावर्त तरीके से रखें। इसे गोल घुमाइए, घडी की दिशा में घुमाइए, और इस वक़्त सात मर्तबा ये कहिए कि, "माँ, मुझे आत्मसाक्षात्कार चाहिए।" कारण, ये यहाँ पर ब्रह्मरंध्र है और इसी से जब कुण्डलिनी छिदती है, तभी आत्मसाक्षात्कार प्राप्त होता है। लेकिन, मैं आप पर फिर ज़बरदस्ती किसी भी चीज़ की कभी भी नहीं कर सकती। इसलिए आपको स्वेच्छा से कहना चाहिए कि, "माँ, मुझे आत्मसाक्षात्कार दीजिए।" आप स्वतंत्र हैं, जो चाहें करें। उसको घुमा कर के और सात बार कहें कि, "माँ, आप कृपया मुझे आत्मसाक्षात्कार दें।" कृपया इस बिंदु पर अपने हाथ को दक्षिणावर्त दिशा में घुमाते हुए अपने आत्म-बोध के लिए मांगें क्योंकि मैं इसे आप पर थोप नहीं सकती। मैं नहीं कर सकती, आप स्वतंत्र हैं, इसलिए आपको यह माँगना होगा कि, "माँ, कृपया मुझे मेरा आत्म-साक्षात्कार दें।" इसे सात बार कहें। अब दोनों हाथ हमारी ओर करें। आँख बन्द रखें, आँख न खोलें। अब लेफ्ट हैंड सर पे रख के देखें कि क्या ठंडक आ रही है, ऊपर अधांतरिक। कृपया अपना हाथ अपने सिर से थोड़ा ऊपर रखें और फॉन्टानेल हड्डी को देखें कि क्या ठंडी हवा आ रही है। बस इसे दबाने का प्रयास करें, हो सकता है कि आपको कुछ बाहर आता हुआ दिखाई दे। ये बहुत सूक्ष्म है। अब लेफ्ट हैंड नीचे कर के राइट हैंड से देखें। बेहतर है। बहुतों के राइट हैंड में नहीं आता है। राइट हैंड ऐसे रखें और लेफ्ट हैंड ऐसा करें थोड़ी देर के लिए - पाँच मिनिट। पाँच मिनिट भी नहीं, थोड़ी देर के लिए। राइट हैंड हमारी ओर और लेफ्ट हैंड बाहर - जिससे संतुलन आ जायेगा। राइट हैंड में धीरे-धीरे आने लगेगा। लेफ्ट हैंड इस तरह से पीछे की ओर। विचार नहीं करें, निर्विचारिता में। हमारी ओर देखें निर्विचारिता में। अब लेफ्ट हैंड हमारी ओर और राइट हैंड ऐसे। आ रहा है ठंडा? हाथ में देखिए थोड़ी-थोड़ी ठंडक आ रही क्या? अब दोनों हाथ ऊपर करिए और ये पूछिए कि, "माँ क्या यही ब्रह्मशक्ति है?" कृपया पूछें, "क्या यह ब्रह्मशक्ति है? क्या यह ईश्वर की सर्वव्यापी शक्ति है?" बस अपने दिल में पूछें और आप अपने हाथों में ठंडी हवा बहती हुई महसूस करेंगे। सीधा, इस तरह। अब देखिए हाथ। आ रही है ठंडक? देखिए हाथ में ठंडक आ रही है, आप लोगों को। हम यहाँ और दो दिन आएँगे - सब ठीक से परिपक्व कर देंगे। लेकिन देखिए ठंडक हाथ में आ रही कि नहीं?

सर में देखिए आ रही कि नहीं? सर के ऊपर। दूसरे हाथ से देखिए। इस वक़्त विचार नहीं करें, निर्विचारिता में। महसूस करो - आ रही? अच्छा। अब एक चीज़ देखें कि आप अपनी कुण्डलिनी कैसे जागृत करेंगे ये बहुत ज़रूरी है क्योंकि आपको घर जाकर के ऐसा लगेगा कि फिर से खो गया। इसलिए इसको जागृत कैसे करना ये बहुत आसान चीज़ है। आप अपनी कुण्डलिनी जागृत कर सकते हैं, क्योंकि मैंने कहा है आप ही अपने गुरु हो जाते हैं। तो लेफ्ट हैंड आप ऐसा रखें - चाहे हमारा फोटू हो तो अच्छा है - उसपे एक दीप जला लें। लेफ्ट हैंड इस तरह से रख लेने का और राइट हैंड जो है उससे अपने को पहले कवच लेना पड़ता है, बंधन लेना पड़ता है, क्योंकि बंधन नहीं लेंगे तो कोई भी दुष्ट प्रवृत्ति है - अभी बाहर ही आप जाएंगे तो आपको पकड़ लेगी। इसलिए आपको तकलीफ सी थोड़ी सी लगेगी कि क्या पता नहीं हो रहा है? अभी तक तो ठीक थे, अब पता नहीं क्या हो गया है? तो इसको, राइट हैंड को, इस तरह से आप लेफ्ट हैंड से ऊपर उठाइए और ऐसे उठा कर के सर पे से नीचे लीजिए। अब आपने लेफ्ट साइड उठा ली और ऊपर से ग्रेस उठाई है। इस प्रकार हमें सात बार करना होता है। लीजिए। फिर से वापस सर पे से ही ले आइये। फिर से एक हुआ, फिर ये दो बार। ये सात चक्रों पे हम बंधन दे रहे हैं - बहुत श्रद्धापूर्ण करें - और ये तीन बार और ये चार बार और ये पाँच बार, और ये छह बार - पूर्ण श्रद्धा से - और अब ये सातवें बार हो गया ये आपने अपने को अपने को कवच दे दिया है। अब ये हाथ सामने ऐसे रखें, बिल्कुल सीधे तरीके से, यूँ हाथ रखें। यहाँ कुण्डलिनी का स्थान है, आपने हाथ बैठे-बैठे ऐसे रख लिए हैं। अब इसके सामने से कुण्डलिनी चढाने के लिए - ये तो आपकी इच्छा शक्ति, ये क्रिया शक्ति है, इसलिए ये हाथ ऊपर, सामने नीचे इस तरह से क्लॉकवाईस घुमाना पड़ेगा और इसी से आप देखिए आपकी (अस्पष्ट) आप किसी साहब ने वहाँ से किताब ली है बड़ी वाली और पेमेंट नहीं की, कृपया वह किताब वापस कर दें। किसी ने वहाँ से किताब ले ली है और उसका पैसा नहीं दिया है - कृपया वापस करें।