Program public

03.03.1983 - Perth, Australia

Sahaja Yoghină: ...care este țelul evoluției pentru noi toți. Și este o mare bucurie pentru Sahaja Yoghini să vadă atât de mulți oameni veniți pentru a-și primi Realizarea Sinelui. Asta pentru că experiența, odată dobândită, vă face conștienți la nivel colectiv și vă pune în legătură în mod foarte real, cu vibrațiile altor oameni și cu propriile voastre vibrații, fără îndoială, astfel încât puteți simți starea exactă a corpului vostru subtil, a Spiritului, a chakrelor voastre, reprezentate aici. 

Aceste cerculețe colorate reprezintă niște transformatori subtili de energie plasați în interiorul nostru de-a lungul sistemului nervos simpatic. Iar în centru, între linia galbenă și linia albastră, este zona prin care energia Kundalini se ridică atunci când este trezită, prin prezența altei ființe care are deja această energie trezită și emite vibrații de aceeași natură cu energia universală Kundalini.

În termeni creștini, Kundalini este numită Sfântul Duh și este aceeași energie care a fost descrisă în Noul Testament ca fiind „briza răcoroasă”. În scripturile indiene, Ea este numită „chaitanya”, „vibrații răcoroase”, iar în scripturile musulmane este numită Ruh și este descrisă de asemenea ca vibrații răcoroase. Iar vibrațiile răcoroase pe care le simțiți odată ce vă primiți Realizarea sunt vibrațiile adevărului absolut.

Odată ce vă dezvoltați această conștiință, puteți formula orice întrebare despre adevărul absolut. Ținând mâinile în sus, puteți întreba - dacă sunteți atei, puteți întreba despre existența lui Dumnezeu. În funcție de ce simțiți: vibrații răcoroase sau calde, puteți spune dacă ce ați întrebat este adevărat sau nu. Deci nu mai e nevoie să folosim intelectul pentru a rezolva lucrurile, el având de fapt o sferă limitată de activitate. În realitate însă, după ce vă primiți Realizarea, mergeți dincolo de un simplu proces mental și intrați într-o zonă nelimitată, o zonă divină.

Cred că avem un sentiment de ușurare când suntem împreună cu oameni care își caută Spiritul, care au dorința de a cunoaște Divinul și de a înțelege aceste lucruri care în societatea noastră au devenit aproape subiecte tabu. Asta pentru că se pune mare accent, peste tot în jur, pe educație, pe succes material, pe competiție, pe a acumula mai mult decât alții, astfel încât lucrurile subtile, care sunt mult mai importante, sunt complet ignorate. Și uneori simțim că nu ne mai regăsim în nimic, pentru că știm că există un sentiment de anxietate, că există ceva greșit în întreaga lume în aceste timpuri. Și în același timp știm că nu putem îndrepta noi înșine lucrurile iar acest lucru poate fi destul de dureros.

Din experiența personală, când mi-am primit Realizarea de la Mama, cu doi ani în urmă, la Melbourne, la un program ca acesta, nu mi-a venit să cred că am găsit exact ceea ce căutam, fără să știu măcar că asta căutam. Iar asta pentru că la început, încercăm să înțelegem cu intelectul iar lucrurile par să nu aibă o explicație rațională. De fapt multor oameni le-a fost vătămat respectul de sine în căutarea lor, astfel încât le vine greu să creadă că ar avea acea calitate în interior, care abia așteaptă să fie trezită.

Așa că până la sosirea lui Shri Mataji, poate ar fi bine să stați în liniște, fără să încercați să faceți nimic. Dacă ați practicat anumite tipuri de meditații sau tehnici, încercați să nu vă mai gândiți la ele și să aveți mintea complet deschisă către această experiență, pentru că este diferită, chiar dacă sunteți poate familiarizați cu terminologia din ceea ce ați mai citit și învățat. Cel mai bine este să încercați să fiți asemeni unui copil, cu deschidere completă și prospețime. Nu este nimic care să vă poată speria în această experiență, pentru că ea este de fapt un dar al lui Dumnezeu pentru noi. Iar Dumnezeu este Compasiune și Iubire. Vibrațiile pe care le simțiți odată ce Kundalini vă este trezită sunt vibrații care vin de la Divin. Deci nu aveți de ce să vă temeți, deși unele cărți spun că trezirea lui Kundalini poate fi periculoasă și multe altele. Oamenii care le-au scris au experimentat ceva complet diferit. Adevărata experiență ar trebui să vă aducă pace și bucurie, care sunt calități absolute. Deci încercați să stați într-o stare de pace acum, liniștiți, cu o minte receptivă și să vă bucurați de experiență când vine Mama.

Vă mulțumesc.

(Shri Mataji sosește însoțită de un Sahaja Yoghin.)

Shri Mataji: Drăguț. 

Sahaja Yoghin: Ați dori să vorbiți stând jos, Mamă? 

Shri Mataji: Da, te rog, este bine așa. 

Sahaja Yoghin: Din nou, doamnelor și domnilor, simt o mare bucurie, în special pentru... 

Shri Mataji: Mulțumesc foarte mult. (Shri Mataji primește un buchet de flori.)

Sahaja Yoghin (continuă): ...în special pentru cei care vin pentru prima dată. Mulți n-au putut veni nici seara trecută, nici astăzi la atelier. Tuturor le urez bun venit! 

Shri Mataji este aici, în Perth, pentru prima dată, pentru a da Realizarea Sinelui, nu doar unei singure persoane, ci tuturor celor care își doresc asta din inimă. Mulți și-au primit Realizarea ieri seară. Unii au venit astăzi la atelier și au experimentat ceva în plus. Toți trebuie să vă primiți Realizarea pentru că acesta este timpul când grația lui Dumnezeu se revarsă, iar toți cei care caută de secole cu sinceritate trebuie să-și primească Realizarea. Este răsplata pentru căutarea lor, este binecuvântarea pentru viețile lor anterioare, pentru că L-au căutat pe Dumnezeu secole de-a rândul.

Cu toții am fost creștini, evrei, musulmani. L-am venerat pe Dumnezeu Tatăl și pe Dumnezeu Mama, de multe, multe ori de-a lungul timpului. Așadar, acum a venit timpul când putem face acel ultim pas în evoluția noastră, care trebuie declanșat doar, de către o ființă iluminată și care, odată ce are loc în interiorul nostru, ne ajută să evoluăm până la acel punct în care putem deveni complet una cu Dumnezeu.

Aceasta este adevărata yoga. Yoga, așa cum știți, înseamnă unire, unirea cu Dumnezeu. Nu înseamnă niște exerciții fizice, nu înseamnă o anumită disciplină. Este actualizarea Realizării Sinelui. Și astfel, fără altă introducere din partea mea, e o mare bucurie, doamnelor și domnilor, să v-o prezint pe Sfinția Sa, Shri Mataji Nirmala Devi.

Shri Mataji: Mă înclin în fața tuturor căutătorilor adevărului și bucuriei. 

A fost cu adevărat frumos în această dimineață să întâlnesc câțiva căutători fervenți, care au venit acasă la Mine pentru a dobândi cel mai înalt lucru pe care îl caută. Trebuie să știm că Dumnezeu ne-a creat cu un scop. A lucrat la asta atât de mulți ani, ne-a făcut ființe umane cu atâta grijă și iubire! Trebuie să existe un scop în spatele muncii Lui. Știm, de asemenea, că încă nu ne-am descoperit menirea și de aceea căutăm. Dacă înțelegem asta, atunci trebuie să știm că trebuie să se întâmple ceva. Dumnezeu trebuie să-și salveze creația. Și cea mai grandioasă creație a Sa sunt ființele umane. Asta a făcut din întreaga creație: faptul că ea a încercat să evolueze și în felul acesta au fost create ființele umane. Numai că ființei umane i-a fost dată libertatea de a alege în viață între bine și rău. S-a întâmplat ca ființele umane să greșească în naivitatea lor, din ignoranță, aș spune. Au făcut multe greșeli - nu contează. Chiar dacă au făcut asta, cei mai mulți dintre ei au ajuns la concluzia corectă; iar acea concluzie corectă, așa cum v-am spus ieri, se poate rezuma astfel: că orice se va întâmpla cu noi de acum încolo trebuie să fie spontan.

Un proces viu ne-a transformat în ființe umane - nu este ceva mort. Dacă procesul viu trebuie să aibă loc, atunci el trebuie să fie spontan, nu poate fi înfăptuit de noi. În al doilea rând, nu puteți plăti pentru el și nu-l puteți manipula. Și în al treilea rând, nu presupune un efort, el trebuie să fie lipsit de efort. Dacă este vital pentru Divin, trebuie să fie lipsit de efort. În felul acesta ajungem la concluzia fermă că Realizarea Sinelui, dacă este esența evoluției noastre, trebuie să fie oferită absolut gratuit și trebuie să aibă loc într-un mod foarte spontan.

Ieri v-am explicat pe scurt diferitele idei pe care le au oamenii despre Realizarea Sinelui și ce așteptări trebuie să aibă de fapt de la acest eveniment. Am mai primit o întrebare despre energia Kundalini pe care Mi-a adresat-o în dimineața asta un domn, care a citit niște cărți în care energia Kundalini este descrisă ca fiind foarte dificil de trezit, spunându-se că se ridică până la un punct, iar dincolo de acel punct nu se mai înalță și astfel de povești. Trebuie însă să vă spun că nu este adevărat. Kundalini este propria voastră Mamă, este Mama voastră individuală. Iar Ea a așteptat tot timpul, toți acești ani, să vă dea a doua naștere. Nu vă face rău, nu vă deranjează niciodată, nu face nimic de acest gen. Este - nu știu...

Oamenii care nu știu cum să facă acest lucru, sau care nu au autoritatea necesară, trebuie să fi făcut tot felul de lucruri greșite și trebuie să fi suferit din cauza trezirii energiei Kundalini. Cunosc un domn din Kashmir care a spus că i-a fost trezită energia Kundalini și a simțit o căldură puternică, o dogoare intensă și alte senzații, spunând că „este un lucru foarte periculos”. A scris chiar o carte despre asta – i-am uitat numele. Ei bine, acest domn duce o viață oribilă. Am aflat că are tot felul de relații și duce o viață ridicolă, care nu poate fi cea a unui sfânt.

Dacă unui astfel de om ar trebui să i se trezească energia Kundalini nu pot înțelege cum ar putea această trezire să aibă loc. Dimpotrivă, cred că mânia lui Dumnezeu este asupra lui, dacă a simțit așa ceva în interior, sau poate că persoana la care a mers este o persoană malefică și a încercat trezirea energiei Kundalini fără a avea autoritatea necesară. Drept urmare, în acel moment, prima zeitate, așa cum v-am spus... Harta corpului subtil nu e aici? ...primei zeități, așa cum v-am spus, nu i-a plăcut asta și s-a mâniat, iar întregul sistem nervos simpatic, de pe partea stângă și dreaptă, a reacționat negativ. Când se întâmplă asta, persoana poate dezvolta multă căldură și multiple bășici. Am văzut o persoană care avea o erupție peste tot în jurul gâtului. De la bun început, trebuie să vă spun că acea căldură este semnul unei acțiuni violente.

Să zicem, de exemplu, dacă un gaz precum heliul este încălzit, moleculele lui încep să intre într-o mișcare de agitație; sunt foarte volatile și încep să se miște ca și cum s-ar lupta două armate. Apoi descoperi că sunt zece armate care se luptă, apoi că toate moleculele se luptă între ele. Dar dacă răcești acest gaz, acțiunea moleculelor devine foarte colectivă, se mișcă foarte calm, într-un mod foarte colectiv. Deci se poate vedea că atunci când devenim la rândul nostru încinși, spre exemplu când cineva este foarte coleric, el devine foarte mânios și nu poate să se înțeleagă cu ceilalți, nu are răbdare. Dar când vedem că o persoană este liniștită, calmă, spunem că este o persoană drăguță. La fel, dacă simțiți căldură de la energia voastră Kundalini, atunci fiți siguri că ceva nu e în regulă, că există o rezistență. Chiar și atunci când vă primiți Realizarea simțiți puțină căldură, deoarece căldura trebuie să fie eliminată din corp.

Astăzi însă vă voi vorbi mai mult, în mod particular despre chakre și nu despre lucruri generale ca dată trecută. În orice caz, puteți primi cărți și puteți veni la centrele noastre pentru a afla mai multe. Astăzi însă, voi încerca să vă vorbesc despre chakre pe cât posibil, despre cum reușim să le deteriorăm, despre efectele pe care le resimțim, ele având grijă de plexurile nervoase din corpul nostru fizic.

(Shri Mataji se adresează cuiva din sală) Vă rog să luați loc. 

Prima chakră, așa cum v-am spus, este numită Muladhara chakra.

Îmi cer scuze. E bine acum? Puteți vedea (planșa corpului subtil)?

Sahaja Yoghin (referindu-se la microfon): Ridicați-l un pic.

Shri Mataji: Nu Mă puteți auzi? Bine. 

Acesta este primul centru subtil din interiorul nostru. Ei bine, acest centru se manifestă în exterior sub forma plexului sacral. Plexul sacral este responsabil de excreție. Fie că vă place sau nu, el există, este prezent în interiorul nostru și are grijă de toată funcția noastră de excreție. Este important să observăm că această chakră este plasată mai jos de energia Kundalini. Deci, când Kundalini se ridică - Kundalini este puterea din interiorul vostru, puterea dorinței pure, dorința prin care voi doriți să deveniți una cu Divinul.

Deci această chakră se află mai jos, acest lucru fiind foarte important și însemnând că această chakră nu joacă niciun rol în ascensiunea energiei Kundalini, deoarece Kundalini nu trece prin ea. Dimpotrivă, dacă această chakră este pură, informația venită de la o persoană care vă poate ridica Kundalini poate fi ușor comunicată prin această chakră. Dar ea nu joacă niciun rol în evoluția noastră. Asta înseamnă că sexul nu joacă niciun rol în evoluția noastră. Atât animalele cât și ființele umane știu ce este sexul. Sexul este o parte foarte firească în interiorul nostru iar el nu joacă niciun rol în ascensiunea noastră.

În momentul în care Kundalini se ridică, Kundalini fiind Mama zeității primului centru, fiind Fecioara, această zeitate se îngrijește de protocolul Fecioarei. Iar când energia Kundalini trebuie să se înalțe, dacă întâmplător această chakră este afectată în interiorul vostru, atunci Ea are nevoie de timp pentru a se ridica. Pentru că acest centru trebuie să dea permisiunea sau, putem spune, aprobarea, că totul este în regulă și Kundalini poate urca. Deci, aceasta este forța de susținere, sau este centrul lui Kundalini însăși. Cuvântul Muladhara înseamnă suportul - ce este mula, mula este - suportul rădăcinii. Rădăcina este Kundalini. Iar Ea rezidă în acea zonă, care este numită Muladhara, însă centrul subtil se află mai jos; iar acest centru este numit Muladhara chakra. Deci avem aceste două lucruri separate. Acest centru este important pentru că vă asigură susținerea, are grijă de protocolul energiei Kundalini.

Deci, oricine vă spune că puteți evolua prin sex, fiți siguri că vă înșală. Eu nu vreau să vă induc în eroare, ci vreau ca voi să vă primiți Realizarea Sinelui. Asta pentru că sunteți căutători, nu de ieri, de azi, ci sunteți căutători de veacuri. Și nu vă este de folos să alergați după ceva care vă satisface slăbiciunile sau care susține o teorie despre care ați auzit, cum este cea a lui Freud. Ceea ce a spus Freud este absolut greșit, fiindcă puteți vedea foarte clar acum la ce au dus teoriile lui: la distrugerea tuturor societăților occidentale. Cauza este o trinitate diabolică, din care face parte și Freud. Oamenii s-au bucurat când am declarat asta în Austria, fiindcă s-au simțit vinovați de faptul că l-au susținut pe Freud, iar el nu a făcut decât să creeze un haos din viața tuturor. A cunoscut doar un singur aspect al vieții, acea parte care începe din zona organelor sexuale și merge în sus. Aceea este doar dorința, este doar puterea dorinței, dar el nu avea cunoașterea părții drepte. Când a spus că n-ar trebui să fiți deloc condiționați, el nu știa că, dacă nu vă condiționați într-un anumit sens, atunci există reversul - mult mai periculos - care este egoul.

Exact asta a făcut Hitler: și-a folosit egoul. Și ce a făcut el cu egoul lui? La fel atâția oameni ca el care nu cred în condiționări, spunând: „Ce e rău în una, alta?”, nu obțin nimic altceva decât un ego foarte plin de sine și inutil, care nu poate vedea adevărul. Ei aleargă după oricine le flatează egoul și spun: „Acesta este numele tău” – dându-ți un nume pompos - sau îți spun: „Fă asta! Trebuie să arăți așa, îmbracă-te așa, fă așa!” Și astfel deveniți satisfăcuți cu asta!

Trebuie să fiți onești. Dacă nu sunteți onești, cum vă veți primi Realizarea? Trebuie să fiți onești. Pentru a vă primi Realizarea trebuie să fiți o ființă umană, înainte de toate. Dacă nu sunteți o ființă umană, atunci încercați să faceți doar ceva care este complet exterior, în întregime ceva exterior. Dacă faceți un lucru exterior, nu-l puteți obține în interior; el trebuie să aibă loc în interior. Mă preocupă asta, pentru că voi sunteți persoane realizate - dacă vă ancorați în realitate.

Dar dacă nu vă ancorați în realitate, ce se va întâmpla cu voi? Pentru că voi sunteți căutători. Nu sunteți ca oamenii simpli, obișnuiți, care nu caută, care aleargă doar după bani, poziții sau astfel de lucruri. Sunteți oameni speciali, care aparțin lui Dumnezeu, care trebuie să devină profeți și trebuie să aibă puterea de a-i face și pe alții profeți, așa cum a spus William Blake acum câteva sute de ani. Asta e natura voastră; și n-ar trebui să vă irosiți energia crezând în lucruri care nu sunt adevărate. Nu sunt adevărate, deoarece, vedeți, energia Kundalini este plasată deasupra organelor sexuale. Noi nu suntem doar aceste organe sexuale! A fi reduși la organele de sex este cel mai josnic, cel mai degradant lucru care li se poate întâmpla ființelor umane.

Noi suntem apogeul creației lui Dumnezeu. Orice vietate, oricât de primitivă, are sex - până și râmele. Ce este așa de măreț cu privire la sex? Vorbim așa de mult despre sex, de parcă am fi impotenți! Nu există nimic în sex care să vă poată da Realizarea. Desigur, trebuie să trăiți într-un mod sănătos, trebuie să înțelegeți viața într-un mod sănătos și să duceți o viață cu o înțelegere corectă cu privire la sex. Sahaja Yoga nu este împotriva sexului, însă noi credem în căsătorii echilibrate, care să fie un mediu propice pentru copii, mari suflete realizate, care trebuie să vină pe pământ. Asta este ce trebuie să realizăm. Există atât de mulți oameni măreți care doresc să se nască! Dar oamenii care trebuie să îi aducă pe lume sunt pierduți în lucruri absurde, pur și simplu pierduți. Nu au nicio idee despre Întreg, ce parte, ce rol trebuie să joace ei în acesta și se pierd în înțelegerea individuală a unui aspect. Lucrurile nu stau așa.

Trebuie să înțelegeți că are loc un eveniment cosmic și că mii și mii de oameni trebuie să-și primească Realizarea, fiind cel mai important lucru. Dacă nu vă primiți Realizarea, trebuie să spun că dorința voastră de veacuri va fi irosită pentru totdeauna. Așadar, nu vă lăsați acaparați de o idee, înșurubată de cineva în mintea voastră, doar pentru că mii de oameni aleargă după ea. Poate că nu vor adera mii la realitate - posibil. Nu putem avea milioane, știu. Realitatea nu e ușor de acceptat. Până acum oamenii nu au acceptat niciodată realitatea. Cum s-au comportat când a venit Christos? Când a venit Buddha, cum s-au comportat? Nimeni nu a făcut ce au spus Ei. Vedeți, nu este o mulțime care merge către realitate, nu este un banc de pești care să se îndrepte către ea, sau o mare gloată care să adere la realitate.

Fiecare persoană în parte trebuie să-și primească Realizarea. Iar voi trebuie să acordați toată atenția acestui lucru, trebuie să vă respectați, să știți că sunteți un căutător. Iar în calitate de căutători trebuie să vă primiți toți Realizarea. Altfel, nu aveți niciun sens, niciun scop, nimic. Și dacă urmați orice demers lipsit de scop, v-am spus cu toată seriozitatea și cu toată iubirea Mea, dar dacă nu vreți să înțelegeți, nimeni nu poate forța Realizarea asupra voastră. Deci vă rog să înțelegeți că înainte de toate trebuie să vă primiți Realizarea. Dacă nu vă puteți primi Realizarea, atunci ați pierdut cea mai mare șansă a vieții voastre. Cu toții trebuie să deveniți Spiritul, Sinele. El este mărețul instrument creat de Divin în interiorul vostru. Așa cum v-am spus ieri, aceasta este cunoașterea rădăcinilor, a rădăcinilor din interiorul vostru. Iar această cunoaștere trebuie înțeleasă mai întâi, nu trebuie acceptată de la bun început, dar nici să fie respinsă.

Ascultați-Mă cu o minte deschisă, când vă spun despre chakre, despre ce se întâmplă în interior, cum reacționează ele și cum le deteriorăm. Unul dintre primele lucruri pe care trebuie să vi-l spun este că sexul nu joacă niciun rol în ascensiunea lui Kundalini, acea zonă fiind în afara traseului Ei, însemnând că Ea nu penetrează acea zonă. Oricare ar fi adevărul, trebuie să vi-l spun. Poate că nu vă place, dar trebuie să vi-l spun. Nu sunt aici să strâng voturi pentru alegeri sau bani de la voi. Nu vreau să-Mi cumpăr Rolls-Royce-uri - nimic de acest gen. Sunt aici pentru a vă da ceea ce vă aparține. Sunt aici doar pentru a vă da ceea ce este al vostru, proprietatea voastră. Așa că nu contează dacă nu vă place în momentul de față, până la urmă îl veți aprecia, înțelegând că Mama v-a spus adevărul.

Acum, a doua chakră, Swadishthan, este încă o chakră foarte importantă în interiorul nostru. Chakra Swadishthan joacă un rol foarte, foarte important în viețile noastre, mai ales în timpurile moderne, acesta fiind centrul pe care îl folosim pentru a planifica, pentru a gândi, pentru a ne construi viitorul, precum și pentru a face orice fel de efort fizic. Acesta este centrul care creează atât echilibru cât și dezechilibru. Dacă folosiți acest centru în mod greșit, creați un dezechilibru foarte serios în interiorul vostru. De exemplu, centrul Swadishthan are grijă de plexul aortic la nivel fizic. Medicii știu ce este plexul aortic. Acest centru este un centru subtil plasat în medulla oblongata, în interiorul măduvei spinării. Prin intermediul lui noi ne gândim la viitor, sau ne gândim la trecut. Și tot prin acest centru facem muncă fizică. Deci el se mișcă atât spre dreapta, cât și spre stânga. Pendulează pur și simplu. Este singurul centru care se mișcă pe ambele părți, pe o circumferință atât de mare, de jur împrejur. De asemenea se poate retrage sau poate înainta și în plan orizontal. Ei bine, când avem un dezechilibru de acest gen, nu realizăm de fapt că ducem o viață dezechilibrată până când nu începem să avem probleme grave. Acest centru trebuie să aibă grijă de ficat, de rinichi, de splină, de pancreas și de uter.

Centrul Swadishthan mai are încă o muncă foarte importantă: aceea de a înlocui celulele creierului consumate prin gândirea excesivă, cu celule grase din stomac. El transformă celulele grase în celule necesare creierului. Este o sarcină foarte importantă pe care trebuie s-o îndeplinească. Ei bine, când această chakră lucrează mai mult pentru procesele mentale, pentru a planifica, își neglijează celelalte sarcini care sunt la fel de importante, cum ar fi grija pentru ficat, pancreas, rinichi, splină. În felul acesta ficatul și celelalte organe se îmbolnăvesc. Dintre toate, problemele de ficat apar din cauza hiperactivității; poate exista de asemenea și o problemă de ficat inactiv. Ambele tipuri de ficat ne pot crea probleme. Ei bine, dacă aveți un ficat activ, un ficat foarte activ, dezvoltați o boală ciudată numită: irascibilitate. Aveți tot timpul atenția pe lucruri care vă fac nefericiți și aveți senzație de vomă; sunteți foarte iritabili și aveți un temperament prin care nu simțiți pacea în interior. Una dintre consecințe este că atenția vă este complet afectată, pentru că ficatul este cel care în realitate o susține.

Deci când ficatul este epuizat, atenția se comportă ciudat și nu știți ce să faceți în privința ei, simțindu-vă tot timpul îngrozitor, nervoși, agitați și neliniștiți. Doctorii nu știu în acel stadiu că de fapt cauza este starea precară a ficatului. Deci ceea ce fac ei este să încerce să afle dacă ficatul are probleme. Însă nu este ușor să descopere acest lucru până când bolnavul nu ajunge în faza terminală a cirozei. Iar apoi ei dau verdictul: „Ești pe moarte!”. Dar în Sahaja Yoga, dacă ai probleme cu ficatul, de la bun început poți să simți acest lucru. Așa cum știți, puteți simți în degete starea ficatului și dacă observați că chakra Swadishthan captează, împreună cu chakra Nabhi, asta înseamnă că aveți un ficat în stare proastă. Iar problemele de ficat sunt un lucru foarte serios, deoarece vă dau după un timp o personalitate absolut inutilă privind capacitatea voastră de comunicare.

Un alt aspect este neglijarea altor organe, cum ar fi splina. Ei bine, și aceasta este o problemă serioasă. Deoarece, dacă aveți un temperament foarte agitat și dacă tot timpul vă gândiți la viitor: „Trebuie să plec, trebuie să mă duc la birou, să fac una, alta”, atunci, acest centru numit Nabhi stâng, intră într-o stare de agitație, de neliniște, și nu primește atenția necesară, devenind deci foarte agitat, intrând în stare de urgență. Fiind silit tot timpul să lucreze sub tensiune, produce din ce în ce mai multe celule roșii iar voi deveniți absolut agitați. De exemplu, oamenii citesc dimineața ziarul. Primul șoc le vine din ziare: cineva a murit, s-au întâmplat lucruri oribile - în consecință, biata splină intră în alertă și începe să producă celule roșii. Dacă în acel moment luați micul dejun, chakra Swadishthan trebuie să depună un efort suplimentar. Apoi vă grăbiți să plecați, șoseaua e foarte aglomerată, dar trebuie să ajungeți la timp! Această viață modernă vă face atât de agitați, de nervoși, de pripiți, putem spune, o personalitate aflată tot timpul pe fugă. Toată această viteză... De fapt vitezometrul vostru este splina. Biata splină intră într-o stare bizară. Ea nu vă poate controla viteza și încearcă să se adapteze la viteza, la starea voastră agitată, deci devine ea însăși tensionată. În consecință, se poate instala leucemia - cancerul sângelui.

Cancerul sângelui este rezultatul unui asemenea temperament. În ziua de azi mulți copii fac leucemie. I-am văzut pe mulți suferind de cancer al sângelui. Acești copii au făcut leucemie din cauza părinților, care au un temperament agitat, care nu au răbdare: „Trebuie să mergem la serviciu, trebuie să facem una, alta” - atât de multe lucruri în același timp. Astfel de oameni dezvoltă această boală numită leucemie, care se poate vindeca complet prin Sahaja Yoga. Este absolut curabilă prin Sahaja Yoga. Nu este greu să vindeci leucemia, dar trebuie să practici Sahaja Yoga în mod continuu, astfel încât să te vindeci complet iar apoi să îi vindeci și pe alții.

Un alt lucru care poate apărea sunt problemele de rinichi, rinichii devenind hiperactivi. Hiperactivitatea rinichilor este cauza hipertensiunii, dând naștere astfel tensiunii arteriale, lucruri de acest gen. Oamenii spun mereu: „Sufăr de hipertensiune arterială”. Chiar și dr. Warren când a venit la Mine suferea de hipertensiune arterială și multe alte probleme. Dar după ce începeți să practicați Sahaja Yoga, vă liniștiți. Descoperiți că atingeți echilibrul și asta pentru că nu mai gândiți atât de mult. Derularea nebunească a gândirii se oprește. Dacă vreți să gândiți, puteți gândi. Dacă nu vreți, pur și simplu nu gândiți. Puteți opri gândurile și puteți dormi. Dar dacă vreți să gândiți, puteți gândi. Am întâlnit însă un doctor la Geneva, care a venit și Mi-a spus: „Mamă, tăiați-mi gâtul, faceți ce doriți, dar opriți-mi gândurile”. Vedeți, este atât de neplăcut pentru unii, deoarece deși nu vor să gândească, creierul continuă într-una: „tac-tac-tac”, deranjându-i așa de mult. Dar asta se întâmplă deoarece acest centru și-a pierdut echilibrul, oamenii neștiind cum să îl controleze; de aceea se întâmplă aceste lucruri.

Apoi, femeile care gândesc prea mult au probleme cu uterul, au probleme de fertilitate. Este posibil să devină sterile - pentru că uterul nu este hrănit - și să dezvolte boli ale uterului. Toate aceste probleme apar din cauza unei gândiri excesive, a proiecțiilor în viitor, a vitezei cu care trăim. Una dintre ele este diabetul. Un țăran obișnuit nu va face diabet pentru că nu gândește atât de mult. Dar oamenii care își fac planuri mari, care au afaceri, care planifică excesiv, sunt predispuși la diabet. Motivul este că ei gândesc atât de mult, încât centrul Swadishthan nu mai poate acorda atenție pancreasului, care se îmbolnăvește, în felul acesta declanșându-se diabetul, despre care se spune că este incurabil - nu și în Sahaja Yoga! În Sahaja Yoga diabetul este absolut vindecabil. Hepatita și toate bolile ficatului sunt și ele absolut curabile prin Sahaja Yoga.

Se pot realiza multe lucruri aducându-i pe oameni în echilibru, pentru că asta este ceea ce au propovăduit toți profeții: că ar trebui să ducem o viață moderată și nu să mergem la extreme. Dacă mergeți la extreme, atunci nu sunteți dharmici, însemnând că nu aveți susținerea necesară, nu vă susțineți corect. Ei bine, în interiorul ființelor umane există zece valențe. În atomul de carbon există patru valențe, așa cum știți. În fiecare element există opt valențe iar în ființele umane aceste valențe sunt în număr de zece. Ele reprezintă cele zece dharme, cum sunt numite, sau cele zece tipuri de comportament, zece tipuri de susținere de care trebuie să avem grijă. Dacă nu păstrăm echilibrul acestor zece valențe, ne pierdem echilibrul. Așa cum v-a spus Buddha, că trebuie să păstrați calea de mijloc. Și exact așa este, trebuie să rămânem pe calea de mijloc, a ascensiunii; și dacă nu putem să rămânem pe calea de mijloc, suferim în primul rând la nivel fizic. Întâi suferim de probleme fizice iar apoi suferim și de probleme mentale, pentru că intrăm în dezechilibru.

Când această chakră se deplasează spre stânga, dezvoltăm probleme mentale; atunci când această chakră merge spre stânga, începem să avem un comportament emoțional excesiv, să ne exprimăm emoțiile într-un mod exacerbat. Prin urmare, devenim posedați de o altă forță, care rezidă dincolo de acest centru. Iar dincolo de acest centru rezidă subconștientul colectiv. Ei bine, subconștientul colectiv este o zonă foarte periculoasă în care oamenii n-ar trebui să intre. Spunând: „Sunt foarte credincios, dedicat. Trebuie să fac asta”, fără a avea conexiunea cu Dumnezeu - asta poate face ca întreaga sa atenție să fie distrusă. De exemplu, presupunând că aveți un telefon care nu este conectat și totuși folosiți telefonul insistent, ce se va întâmpla? Telefonul se va defecta, iar voi nu veți avea nicio conexiune. La fel, cei care încearcă cu ardoare să facă ceva fără a avea conexiunea cu Dumnezeu, merg pe partea stângă, numită zona subconștientului colectiv. Iar aceasta este o zonă extrem de periculoasă în interiorul nostru. De acolo vin multe lucruri: spre exemplu cele numite de doctori proteina 58, dar pe care noi le numim „suflete moarte” care ne atacă. Doctorii le numesc „proteina 58” pentru că nu știu ce sunt de fapt. În schimb, spun că aceste proteine vin dintr-o zonă necunoscută, care există în interiorul nostru încă de la începuturile creației. Asta înseamnă că e vorba de subconștientul colectiv. Și au încercat chiar să fotografieze așa numitele proteine 52 și 58. Tot ei zic că atunci când ele ne atacă se declanșează cancerul. Dar vulnerabilitatea la cancer este creată de comportamentul nostru extrem.

Ei bine, ar trebui să înțelegem cum apare cancerul. Spre exemplu, partea stângă și partea dreaptă, așa cum v-am spus, reprezintă două puteri pe care le manifestăm: puterea emoțională pe partea stângă, iar pe partea dreaptă avem puterea acțiunii, prin care eforturile noastre fizice și mentale își găsesc expresia. Ei bine, când mergeți în extrem cu cele două părți, conexiunea dintre partea stângă și partea dreaptă se rupe, pur și simplu se rupe. Iar când conexiunea e întreruptă, această putere rămâne pe cont propriu, legătura cu întregul fiind ruptă. Deci puterea devine extrem de arbitrară, nu este coordonată. Ea nu cooperează cu întregul corp, începe doar să crească de una singură. Și o celulă crește, sau spre exemplu celulele nasului cresc, și încep să acopere întreaga față. Nu mai există o coordonare între diferitele organe sau între diferitele părți ale feței. Acele celule încep să crească dominând celelalte celule. De aceea numim asta tumoare malignă sau celulă malignă. Deci continuând în acest fel, conexiunea se rupe, iar zeitatea care controlează acea parte a corpului, care se află în interiorul ei, încetează să se mai manifeste, adoarme. În acel moment cel mai bun lucru ar fi să treziți din nou zeitatea. Dacă puteți retrezi acea zeitate, conexiunea este refăcută și în felul acesta cancerul poate fi vindecat.

Este adevărat - Sahaja Yoga poate vindeca cancerul. Am spus asta de foarte multe ori în ultimii 12 ani, că numai prin Sahaja Yoga poate fi vindecat cancerul. Avem mulți doctori Sahaja Yoghini care fac muncă de cercetare în domeniul cancerului. Unul dintre ei, dr. Shrivardhan, care face acum cercetări cu privire la această boală, a acceptat faptul că numai Sahaja Yoga o poate vindeca și nimic altceva. Asta pentru că, atunci când ființele umane merg la extrem pe partea dreaptă sau stângă, își cauzează singure această boală, devenind vulnerabile la un anumit tip de proteină, care le invadează corpul și le declanșează cancerul. De aceea doctorii vă pot extirpa nasul, urechile, un organ sau altul însă nu pot îndepărta cauza cancerului, care sunt de fapt centrii subtili. Și pentru a acționa asupra unui centru subtil, persoana respectivă trebuie să devină subtilă. Doctorii trebuie să devină oameni realizați pentru a corecta centrii subtili. În Sahaja Yoga avem mulți doctori - unii sunt ruși, unii englezi, alții indieni - iar ei toți lucrează în colaborare. Poate că vom reuși să publicăm o carte despre cum este posibilă vindecarea cancerului prin Sahaja Yoga, sau despre cum am vindecat cancerul prin Sahaja Yoga.

Dar important este că noi nu suntem aici pentru a vindeca, nu suntem aici pentru a vindeca pe oricine, orice om, oricum ar fi el, ci suntem aici pentru a vă da Realizarea. Dumnezeu este interesat de cei care îl caută, de cei care îi aparțin Lui. Nu îl interesează demonii. Presupunând că mâine Hitler ar face cancer, Dumnezeu nu va fi interesat să-l vindece. Deci, Dumnezeu e interesat în principal de cei care Îl caută pe El și de cei care-și primesc Iluminarea, și care după ce-și primesc propria Iluminare pot să dea lumina și altora. Lui Dumnezeu nu îi pasă de persoanele superficiale, inutile. El trebuie să aibă grijă de aceia care vor urma cu adevărat cauza lui Dumnezeu și care vor face munca Lui după ce se vindecă.

Am avut în dimineața aceasta un bolnav care a venit la noi, care fusese la un guru oribil și căruia îi plătise foarte mulți bani sfârșind cu epilepsie și în cele din urmă cu cancer la creier. Ei bine, prin Sahaja Yoga s-a vindecat, se plimbă peste tot. Desigur doctorii nu i-au dat nicio speranță, așteptând să moară. Chiar aici, în Perth, am avut un caz care acum este complet vindecat: vorbește bine, merge oriunde vrea și totul este bine cu el. Dar pentru asta a trebuit să vină la Sahaja Yoga. Dumnezeu nu va cădea la picioarele voastre: „Te rog, ascultă-Mă! Ești foarte bolnav. Trebuie să te faci bine. Trebuie să se întâmple asta.” Dumnezeu nu este interesat. Voi trebuie să aveți interes pentru El. Este un lucru de care voi trebuie să fiți interesați. Să spunem că vreți să îl întâlniți pe premierul vostru, el nu va veni să vă spună: „Bine, vino să mă vezi. Vreau să te întâlnesc. Vino te rog”. Voi trebuie să mergeți la el. În fond el este prim-ministru! Dar Cel despre care vă vorbesc Eu este Prim-Ministrul tuturor prim-miniștrilor, este Cel Suprem. Deci, voi trebuie să aveți interes pentru Dumnezeu, voi trebuie să mergeți către El, să îi cereți să îl întâlniți. Altfel, El nu vă va ruga să o faceți - e important să înțelegeți.

 Deci, acest centru despre care v-am vorbit este Swadishthana. Următorul centru este Nabhi și vi s-a explicat deja despre chakra Nabhi, însă trebuie să știm ce boli provoacă o chakră Nabhi blocată. În primul rând, ea are corespondențe pe partea stângă și dreaptă. Există două tipuri de oameni: cei cu Nabhi stâng blocat și cei cu Nabhi drept blocat. Oamenii care suferă de Nabhi drept au probleme cu ficatul. Era un domn care a scris un studiu despre alcool, despre reacția chimică pe care o produce alcoolul asupra ficatului. Doar prin Sahaja Yoga a înțeles ce se întâmplă de fapt. Apa este, așa cum știți, este H2O. Deci, ionii de hidrogen sunt de ambele părți iar oxigenul este prins între ei. H2O - sunt doi atomi de hidrogen și unul de oxigen. Când beți apă, totul este în stare normală. Iar când sângele și apa vin în contact cu ficatul, el are rolul de a îndepărta toxinele din corp sub formă de căldură. El absoarbe căldura și apoi o transferă prin bilă, fiind astfel eliminată din sistemul vostru. Dar dacă beți spre exemplu băuturi alcoolice în exces și nu moderat, atunci acest unghi coboară (n.t. Shri Mataji se referă la unghiul format de atomii din molecula de apă.) în felul acesta, și se creează o barieră care atunci când ajunge la ficat, îl împiedică să absoarbă căldura. În felul acesta este acumulată căldura, ficatul funcționează defectuos iar voi dezvoltați afecțiuni ale acestuia. 

Presupunând însă că veniți la Sahaja Yoga, atunci unghiul se modifică în felul acesta și toată căldura din interiorul vostru trece în ficat. Veți fi uimiți că, atunci când veți practica Sahaja Yoga - chiar acum când vă voi ridica energia Kundalini - veți simți la început multă căldură ieșind din capul vostru, înainte de a începe să simțiți briza răcoroasă a Sfântului Duh. Mai întâi va fi eliminată căldura din ficat, ceea ce vă va da o stare de relaxare, iar apoi veți simți în palme briza răcoroasă a Sfântului Duh, Care, așa cum v-am spus, e Puterea Atotpătrunzătoare a lui Dumnezeu. Pentru prima dată după Realizarea Sinelui, veți putea simți acea briză răcoroasă în interiorul vostru.

Această chakră se deteriorează la nivel subtil când sunteți foarte orientați către bani. Dacă sunteți o persoană foarte materialistă și vă gândiți tot timpul la bani, cum să câștigați mai mult - ca nebunii, ca și cum ați fi într-o întrecere pentru bani - atunci acest centru este epuizat. Când se întâmplă asta, acea persoană are probleme de altă natură, poate nu probleme financiare, ci alt gen de probleme, cum ar fi secătuirea emoțională. Devine o persoană lipsită de emoții, devine o persoană care nu are sentimente pentru nimeni.

Trebuie să fi auzit despre marii tâlhari din India. Și era o doamnă care era tâlhar, o doamnă minionă, de un metru douăzeci înălțime. Era o astfel de persoană lipsită de emoții, putea ucide pe oricine, putea face orice pentru bani. Partea emoțională este complet blocată la o astfel de persoană, care se gândește la bani tot timpul și treptat devine foarte materialistă. Iar o persoană materialistă își neglijează inima, își neglijează mereu emoțiile. Își face griji mai mult pentru covoare, pentru un lucru sau altul în loc de emoțiile și de sentimentele pentru oameni.

Acest tip de dezechilibru se poate declanșa când există un blocaj la chakra Nabhi iar voi începeți să vă puneți toată atenția pe bani. Cel mai surprinzător lucru este că în țările bogate oamenii sunt orientați mult mai mult spre bani decât în cele sărace. Este foarte surprinzător. De exemplu, într-un sat din India, o persoană poate să nu aibă atâtea lucruri cum aveți voi, dar va fi foarte fericită să vă primească și să vă ofere tot ce are, mâncare, orice. Nu-i va plăcea să vadă că, în casa ei fiind, n-ați mâncat, nu v-ați băut laptele sau ceva de genul ăsta. Va considera de datoria ei să vă servească cu toată bucuria și iubirea pe care le are, dorind să-și exprime iubirea. Oamenii înțeleg greșit această atitudine. Oamenii bogați înțeleg greșit asta, luând-o drept servilism. Nu este așa, este faptul că ei găsesc bucurie în viața emoțională, e un mod de a-și exprima bucuria. Pentru ei nu contează dacă rămân o zi fără mâncare; dacă te-au hrănit, simt acea satisfacție: „O, Doamne, ce drăguț din partea lui că a mâncat în casa mea!” Nu este servilism, ci expresia iubirii lor.

Dar în Occident am văzut că oamenii consideră că dacă faci asta pentru cineva ești înțeles greșit, toți te privesc ca pe o persoană slabă, e un semn de slăbiciune. Am fost uimită de acest lucru. Locuiesc într-o zonă considerată foarte selectă, unde trăiesc oameni foarte, foarte bogați. Odată a nins din abundență în acea zonă și s-a întâmplat să ne mutăm chiar în acea zi. În acel loc fiind un scuar, am ieșit să depozitez niște lucruri acolo și am văzut o doamnă stând afară, cu un bebeluș în cărucior, în timp ce vorbea cu o altă doamnă printr-o ușă abia întredeschisă. Copilul era în cărucior în timp ce afară ningea! Vă puteți imagina? Iar mama lui vorbea! M-am întors după o jumătate de oră, iar doamna era încă afară, cealaltă tot nu o invitase înăuntru. Și sunt oameni extrem de bogați! Nu pot să înțeleg cum de nu s-au gândit la acel bebeluș! Oamenii de acolo urăsc copiii. Am văzut, în acea zonă, că oamenii își urăsc pur și simplu copiii. Îi bat într-un mod atât de brutal încât sunt uimită. Încredințează copiii servitoarelor, ele având de fapt grijă de ei. În Anglia, veți fi uimiți că în fiecare săptămână doi copii sunt uciși de părinții lor. Întâi am crezut că este rata pe toată Anglia, dar nu, astea sunt statisticile numai pentru Londra. Puteți crede așa ceva? În India nu-Mi pot imagina nicio femeie să facă asta! Indienii sunt foarte puternici din punct de vedere emoțional, dar le lipsesc alte calități pe care voi le aveți.

Deci e necesară o combinație a calităților din Est și Vest care să fie aduse în echilibru. Nu ar trebui să aveți doar viață emoțională, prin care dați naștere la cât mai mulți copii. De aceea sunt atâția copii în India. Indienilor le place să aibă mulți copii. Dincolo de asta, sunt singurii care se îngrijesc bine de copiii lor, așa că toți copiii vor să se nască acolo. Ei nu vor să se nască în locuri unde mamele sunt colerice și se supără chiar și pentru un covor sau un lucru stricat, sfârșind prin a-i bate. Normal deci că și-ar dori să se nască acolo unde părinții sunt naturali și drăguți cu ei. Asta trebuie să fie cauza pentru care suferim de suprapopulație. În timp ce în Germania și în Londra populația este în scădere. În Norvegia, în Suedia este deficit demografic. În plus, oamenii se sinucid. Există parcă o competiție între aceste țări în privința suicidului. De exemplu, prima dată am auzit că Suedia deținea recordul, dar acum Elveția a întrecut-o, dublându-și numărul de sinucideri. Nu pot să înțeleg.

Am avut vreo trei fete din Suedia venite la Cambridge. Vibrațiile lor erau ca ale unui om decedat, absolut inerte. Am fost șocată - așa niște fete tinere, de 16-20 de ani, să fie lipsite de exuberanță, de bucuria interioară, de clocotul de viață, atât de tinere fiind! Le-am cerut să vină la Mine acasă. Am fost de-a dreptul surprinsă. Când au venit să Mă vadă, le-am întrebat: „Ce se întâmplă cu voi?” „Mamă, adevărul este că plănuim să ne sinucidem” - Mi-au răspuns. Puteți crede? Este atât de tragic! Fete tinere plănuind să se sinucidă! Le-am întrebat: „De ce? Ce vă lipsește? Ce vă apasă?” Mi-au spus: „Nimeni nu ne iubește, nu ne simțim iubite. Avem bani, avem de toate, provenim din familii bogate, dar nu avem iubire. De aceea vrem să ne sinucidem”. Imaginați-vă!

Asta se întâmplă când oamenii devin prea materialiști. Materia nu ne poate da niciodată bucurie, v-o spun Eu. Chiar și științele economice spun că în general lucrurile materiale nu vă pot da satisfacție. Vă pot da un singur lucru: tendința de a cumpăra la nesfârșit, de a cumpăra un lucru, apoi altul și altul. Dar în general, aceste dorințe nu pot fi satisfăcute. Asta arată că materia nu ne poate da bucurie - dar nu înseamnă că nu ar trebui să utilizăm materia. Puteți folosi materia și în propriul folos atunci când știți cum să o dăruiți altora. Bucuria materiei constă în a dărui. Poate că ne-a scăpat acest lucru, dar practicând Sahaja Yoga veți ști că bucuria materiei este simțită doar când vedeți frumusețea ei și când înțelegeți ce înseamnă să dăruiți altora, să dăruiți altora. Nu vă puteți bucura de materie păstrând-o doar pentru voi, ci vă puteți bucura cu adevărat de ea numai dăruind-o. Acest lucru merge până la un punct foarte subtil, la care deveniți extrem de generoși și ca urmare vă bucurați de beatitudine, de fericire și de propria voastră generozitate.

Eu sunt considerată o persoană foarte generoasă iar uneori Sahaja Yoghinii își fac griji pentru Mine, crezând că îmi voi dărui toate sariurile până Mă întorc și nu îmi va mai rămâne niciunul. Tot timpul îmi spun: „Mamă, aveți grijă, sunteți extrem de generoasă”. Dar Eu Mă bucur de generozitatea Mea. Nu Mă pot bucura de aceste lucruri mai mult decât de generozitate. Orice lucru deții e o durere de cap. Trebuie să-ți faci asigurare, să ai grijă să fie menținut în regulă. Mai bine îl dai altcuiva și te bucuri văzându-l la alții decât să îți aparțină. Dacă îți aparține, e o durere de cap. Dar dacă îl dai altora, te bucuri de el cu adevărat, așa cum vă bucurați de sala asta fără a vă aparține. Dacă v-ar aparține, ar fi o durere de cap să mergeți acolo sus, să aveți grijă de toate, nu-i așa? E mai bine să nu ai aceste lucruri. Să le lăsăm altora durerile de cap iar noi să ne bucurăm. Aceasta este tactica pe care ar trebui să o adoptați în Sahaja Yoga.

Acum trecem la un alt centru foarte important, centrul inimii, pe care îl numim „inima centru”, și care este centrul Mamei Universului. În sanscrită este numită Shri Jagadamba. Ea guvernează această chakră și vă dă sentimentul de securitate și are grijă de sfinții care încearcă să iasă din zona colorată cu verde, numită „Oceanul iluziilor”. Îi protejează, le dă tot ajutorul, toată îndrumarea și încearcă să-i scoată din iluzie. Astfel Ea ucide toți diavolii și demonii care vin sub forma falșilor guru și care încearcă să-i afunde pe căutători și mai mult în iluzie. Ea este cea care înlătură iluzia și se încarnează din nou și din nou pe acest pământ, pentru a-i ajuta pe căutători să iasă din oceanul iluziilor.

Dar atunci când acest centru începe să pulseze în copilărie, osul stern produce mulți anticorpi, aceștia fiind de fapt soldații Mamei care se răspândesc în întregul corp. Când sunteți confruntați cu ceva care vă sperie, simțiți aici o palpitație. În acel moment frecvența palpitației transmite anticorpilor să fie în stare de alertă pentru a lupta cu ceea ce încearcă să vă atace. De aceea este important să înțelegeți că acest centru vă clădește simțul securității. Dacă acest centru este afectat, sentimentul vostru de siguranță poate fi diminuat. Boala cauzată de blocajul acestui centru este cancerul de sân. Când o femeie nu are sentimentul de siguranță în viață, ea dezvoltă această problemă. Când nu se simte în siguranță ca mamă, ea dezvoltă această boală - cancerul la sân. Ei bine, medicii nu vor crede, dar am vindecat multe cazuri de cancer de sân. Cancerul poate fi ușor vindecat trezind puterea specială a Mamei în interiorul vostru, prin care deveniți pur și simplu încrezători în voi înșivă boala fiind astfel complet vindecată, eradicată, fără să fie nevoie de o operație chirurgicală sau astfel de lucruri.

Mai există alți doi centri aflați la acest nivel: cel din dreapta corespunde tatălui vostru iar cel din stânga mamei voastre. Sau, altfel spus, reprezintă aspectul de tată și de mamă. Dacă ați fost un tată rău, sau dacă tatăl vostru s-a purtat urât cu voi, acest centru suferă. Dacă acest centru suferă, dezvoltați o boală numită astm. Astmul poate fi vindecat numai dacă îi spui persoanei care practică Sahaja Yoga că problema își are cauza în relația cu tatăl - dacă tatăl a murit, a murit pe neașteptate, dacă vă e dor de el sau dacă aveți o problemă cu propriul copil - orice de această natură. Asta pentru că aspectul de tată este reflectat de acest centru. Partea stângă este aspectul mamei. Dacă mama nu este afectuoasă cu copilul, copilul poate deveni capricios și de asemenea foarte vulcanic, temperamental, putând merge chiar la extrem. Dacă o persoană nu și-a cunoscut mama, sau dacă mama a fost foarte dură, atunci persoana poate avea tot timpul sentimentul de insecuritate, cerșind în permanență atenția celorlalți, cu foarte, foarte multă agresivitate uneori. Deci așa stau lucrurile. Trebuie să înțelegeți că acești doi centri din interiorul nostru sunt importanți.

Practicând Sahaja Yoga, începeți să vă înțelegeți părinții. Chiar dacă s-au purtat foarte urât, voi încercați să îi iertați iar ei se corectează de asemenea, restabilindu-se bunele relații între voi. Pentru că sunteți căutători, părinții nu vă înțeleg uneori. Asta pentru că ei nu caută. Este generația care nu poate înțelege căutarea voastră. Dar când vor vedea transformarea care a avut loc în voi, se vor schimba complet, vor fi complet schimbați. Vă voi da exemplul unui Sahaja Yoghin elvețian care a venit la Mine și care a scris o carte foarte amplă despre Sahaja Yoga - „Advent”. Tatăl acestui băiat și-a dus viața departe de familie, a părăsit-o pe mama lui, a avut o altă relație și n-a avut niciodată o legătură bună cu copiii lui. Dar când acest băiat a venit la Sahaja Yoga împreună cu fratele mai mic și cu sora, tatăl a fost uimit de transformarea lor. Își schimbaseră ideile, își duceau viața atât de frumos, de sănătos și aveau grijă și de el făcând tot posibilul să-l facă fericit. Iar asta l-a uimit, pentru că nu erau ca alți copii, care încearcă tot timpul să dea replici tăioase tatălui lor. Într-o zi, o Sahaja Yoghină l-a întâlnit undeva, într-un hotel, și s-a deschis discuția despre Sahaja Yoga. A spus: „Aș fi vrut să mă nasc când a început Sahaja Yoga pentru că nu mi-aș fi irosit viața în felul acesta”. Deci părinții voștri încep să vadă că vă schimbați, apoi adoptă stilul vostru de viață și toate lucrurile bune.

Despre ultima chakră, Vishuddhi, cred că nu vă pot vorbi astăzi. Puteți citi despre ea în carte, pentru că e deja târziu și trebuie să facem experimentul Realizării. Dar Vishuddhi e o chakră foarte importantă pentru că vă dă simțul colectivității. Acesta este centrul Ființei Primordiale, este centrul prin care cunoaștem Întregul - Akbar, așa cum se spune: „Allah hu Akbar!” Este Akbar - marea Ființă Primordială - iar noi suntem parte integrantă din ea. Prin intermediul acestui centru simțiți colectivitatea în interior. Cei care își deteriorează acest centru, o pot face recitând mantre, vorbind prea mult, sau chiar nevorbind deloc, prin multe alte lucruri. Totul se reflectă în 16 subplexuri ale plexului cervical care trebuie să aibă grijă de nasul vostru, ochi, trahee, gât, mușchii ochilor, precum și de frunte. Este un centru foarte important care ne dă simțul colectiv.

Al șaselea centru, care se află aici, este centrul chakrei Agnya. Chakra Agnya este foarte importantă pentru că la nivelul acestui centru a venit Iisus Christos, El fiind întruchiparea inocenței, a lui Shri Ganesha. Și s-a încarnat pe acest pământ cu un țel măreț. A venit cu scopul de a străbate acest centru, care este foarte strâmt - dorința din interiorul nostru fiind prea puternică, acțiunea fiind și ea prea puternică, aceste două forțe combinându-se și nelăsând niciun spațiu între ele. Așa că El a venit pentru a trece prin acea breșă, prin acea cruce. De aceea răstignirea Sa are un mesaj foarte important: faptul că Iisus a venit în conștiința noastră pentru a trece prin acest punct, care este foarte subtil, El Însuși fiind subtilitatea absolută. El a fost Omkara, cel care a fost numit Logosul, care a fost însăși vibrațiile, așa cum vedeți. El a fost în întregime vibrații iar corpul Său fiind alcătuit tot din vibrații, a putut învia. Deci, mesajul creștinismului este Învierea. Iar acesta este timpul Învierii, pentru că Iisus este la nivelul acelei porți. Noi toți trebuie să trecem prin acea poartă. Dar când trecem prin acea poartă, energia Kundalini îl trezește pe Iisus. Iar când Iisus Christos este trezit, aceste două formațiuni, ego și superego, sunt absorbite. Odată ce sunt absorbite, constatați că acest centru se deschide. Iar când acest centru se deschide, Kundalini începe de asemenea să pulseze și descoperiți că vă străpunge fontanela emițând o briză răcoroasă. Astfel vă primiți Realizarea Sinelui! Deci asta se întâmplă.

Despre a șaptea chakră vă vor explica Sahaja Yoghinii atunci când veți veni la centrele noastre. Ea integrează toate celelalte șase chakre. Cea de-a șaptea chakră coincide cu inima - aici - inima, care este Spiritul. În inimă rezidă Spiritul iar ieri am încercat să vă vorbesc pe scurt despre natura Lui. Asta trebuie să fiți: Sat-Chit-Ananda - care înseamnă adevăr, atenție și bucurie. Atenția voastră devine iluminată, dobândiți adevărul absolut și deveniți bucuria. Asta ar trebui să vi se întâmple tuturor.

Sper că în acest timp scurt v-am putut explica atât aspectul subtil al acestor chakre, cât și pe cel grosier. Dar subiectul este atât de vast și veți fi uimiți că la Londra au cel puțin o mie de înregistrări, pe care le puteți asculta și în care vorbesc despre diverse aspecte și dimensiuni ale vieții. Bucurați-vă de Realizarea voastră, la fel cum o pasăre, după ce iese din ou, se bucură de toate dimensiunile frumuseții și gloriei.

Dumnezeu să vă binecuvânteze!

Dacă aveți întrebări, vă rog să Mi le adresați. Încă ceva - am fost întrebată despre o persoană care vindeca, printr-un așa-zis ajutor spiritual. Nu e ajutorul lui Dumnezeu! Așa cum v-am spus, acest ajutor vine de pe stânga sau de pe dreapta și nu este ajutorul lui Dumnezeu. Pentru că dacă puterea lui Dumnezeu începe să lucreze în voi, ea vă și transformă. Dacă nu vă transformă, sunteți doar ca un radio care emite muzica fără ca ea să influențeze radioul. Dar dacă vă transformă complet, atunci este munca lui Dumnezeu. Altfel, este munca spiritelor care încearcă diverse trucuri. Sunt permanent ocupate, așa că încearcă să vă „ajute”. Dar nu vă apropiați de ele - sunt oribile! Vor îndepărta o boală și vă vor da alta!

Sahaja Yoghin: Mai aveți întrebări? 

Shri Mataji (către Sahaja Yoghinul care o asistă pe scenă): Te rog du-te acolo. 

Sahaja Yoghin: Mai sunt întrebări? Da. 

Domn: Mamă, înțeleg că astrologia este foarte importantă în India. Astrologia. De exemplu, un individ, nu doar un individ, ci și un loc poate fi... Este același lucru cu chakrele? De exemplu... 

Shri Mataji: Da. 

Domn: Este Australia parte a unei chakre, India parte a alteia, etc.? 

Shri Mataji: Da.

 Sahaja Yoghin: Vorbește despre astrologie. 

Shri Mataji: E un suflet realizat, deci îl pot auzi clar, nicio problemă. Este adevărat ce spui, este adevărat. Avem cei șapte centri, apoi avem luna și soarele, centri aliniați; și mai există trei centri deasupra Sahasrarei - nu știu dacă să vi-i spun, să nu vă derutez - sunt numiți Ardha Bindu, Bindu și Valaya. Aceștia sunt trei centri mai presus de Realizare. Pe aceștia trebuie să-i atingeți ulterior în Realizarea voastră. Deci avem 12 centri iar aceștia se manifestă la nivel grosier, putem spune la nivel grosier, la nivelul corpului fizic, prin astrologie. 

În India avem o metodă Krishnamurti Paddhati (paddhati=sistem), în care se vorbește despre aspectul spiritual al acestor centri, un sistem foarte bine dezvoltat, foarte bine dezvoltat. Ei bine, când au venit acești falși guru, au fost luate în considerare zilele lor de naștere, iar astrologii le-au făcut imediat horoscopul și au denunțat că toți sunt falși, că sunt rakshasa, sunt una, alta. Drept urmare, și-au schimbat cu toții zilele de naștere. Este pur și simplu de necrezut cum și-au schimbat zilele de naștere! Apoi au spus că nu-și mai amintesc, tot felul de lucruri. Dar există o revistă de astrologie apărută în Madras, în care a fost publicat horoscopul Meu, și este uimitor cum au prezis totul, chiar și despre Perth, spunând că voi ajunge în Australia și că australienii vor fi mari Sahaja Yoghini. Este surprinzător!

Sahaja Yoghin: A mai pus o întrebare: „Sunt și alte chakre pe pământ? Australia ar putea fi și ea o chakră?” 

Shri Mataji: Sigur. Australia este însăși Muladhara. Este cea mai importantă chakră la care v-ați putea gândi, este chiar chakra Muladhara - primul centru. Dacă vă uitați, peste tot în Perth pământul este roșu. Asta înseamnă că Shri Ganesha se află în centrul Australiei. Cum numiți acel loc? 

Sahaja Yoghin: Ayers Rock. 

Shri Mataji: Da. Puteți vedea chiar și trompa Sa roșie, apărând astfel. Australia e Muladhara însăși, unul dintre cei mai importanți centri în Sahaja Yoga. 

Sahaja Yoghin: Și foarte interesant, este exact aceeași longitudine cu... 

Shri Mataji: Europa este ficatul.

Sahaja Yoghin (continuă): ...aceeași latitudine cu locul de naștere al lui Shri Mataji. Exact aceeași latitudine cu locul de naștere al lui Shri Mataji, în India. Unul se află pe Tropicul Racului, celălalt aproape pe Tropicul Capricornului. 

Shri Mataji: Da, Australia este foarte importantă din perspectiva Sahaja Yogăi, foarte importantă. Vedeți, calitatea voastră de bază este inocența - imaginați-vă. Potrivit Sahaja Yogăi, Australia reprezintă inocența. 

O clipă, o clipă, lasă-Mă să duc ideea până la capăt.

Iar această inocență este calitatea voastră de bază, e calitatea voastră de bază. În conformitate cu Sahaja Yoga, Europa este ficatul iar Londra este inima. India este energia Kundalini.

Doamnă: Cunoașteți traducerea corectă pentru Nabhi? 

Shri Mataji: Ce a spus? 

Sahaja Yoghin (se adresează doamnei): Traducerea lui Nabhi? 

Doamna: Da.

Shri Mataji:  Nabhi înseamnă ombilic. În regulă? Este ombilicul. Nabhi înseamnă... 

Când am fost la Atena Mi s-a spus că acesta este ombilicul universului. Le-am spus că întreaga Europă este ombilicul. Iar în Delphi Mi-au spus că muntele de acolo reprezintă ombilicul Pământului. Am încercat să văd ce spun vibrațiile și așa era. M-am uitat în jur și am întrebat: „De unde vin aceste vibrații?” Apoi am văzut că acolo se afla Shri Ganesha, în forma unui mic elefant. Am întrebat translatoarea: „Ce este aici?” „Oh, e un mic elefant” - Mi-a răspuns ea. Imaginați-vă! Mama Pământ L-a creat. Sunt creațiile Mamei Pământ. Este scris în Biblie: „Să nu venerați și să nu reproduceți ceva creat de Mama Pământ.” Și ce este acel ceva? Ceea ce noi numim swayambhu - creat de Mama Pământ. Iar acesta este unul din ele - Shri Ganesha creat în centrul Australiei.

(O doamnă adresează o întrebare care nu se aude bine.)

Sahaja Yoghin: Îmi pare rău, întrebarea dumneavoastră nu este clară. 

Shri Mataji: Vă rog ridicați-vă în picioare. Nu vă putem auzi. Vă rog. 

Sahaja Yoghin: Ridicați-vă! 

Shri Mataji: Da, vă rog. 

Doamna: Când vă concentrați la yoga, vă concentrați și pe Vid, pe Nabhi? 

Sahaja Yoghin: Când vă concentrați la yoga - cum spune dânsa - vă concentrați și pe Vid și pe Nabhi? 

Shri Mataji: Nu, nu, deloc. Nu, deloc. 

Nu trebuie să te concentrezi pe Nabhi sau pe orice alt loc. Vedeți, concentrarea nu joacă un rol prea mare în Sahaja Yoga. Mai întâi, permiteți atenției voastre să fie absolut liberă. Bine? Atunci Kundalini se ridică, străpungând Brahmarandra voastră. În caz că atenția voastră este foarte instabilă, vă vom spune să vă puneți puțin atenția aici. Dar altfel nu e deloc nevoie. Kundalini urcă și străpunge fontanela. Trebuie să vă lăsați atenția liberă, să nu vă preocupați de ea. Dar mai târziu ce se întâmplă - presupunând că aveți o problemă de Nabhi, așa cum ați spus, dacă aveți o problemă la plexul solar, Kundalini se va întoarce și va lucra acolo, iar atenția voastră va fi dirijată automat în acel loc. Nu trebuie să îi acordați atenție ci atenția va fi pur și simplu dirijată acolo. Apoi veți putea ridica energia Kundalini prin atenția voastră. Așadar, nu trebuie să vă concentrați pe nimic. Este ca atunci când conduceți o mașină și trebuie să vă concentrați numai pe șofat. Dacă vă concentrați asupra fiecărui lucru, s-a sfârșit. Deci trebuie să știți unde sunteți și încotro să mergeți. Înainte de Realizare, nu se pune problema concentrării. Asta vă poate afecta total.

Doamnă: Shri Mataji, este Realizarea sinonimă cu iluminarea? 

Shri Mataji: Da, desigur. 

Doamnă: Deci toți cei care și-au primit Realizarea sunt iluminați de fapt? 

Shri Mataji: Da, da. 

Să fii realizat înseamnă că trebuie să fii iluminat. Înseamnă și atmasakshatkar (unirea cu propriul Spirit). Înseamnă de asemenea a fi „pir” (sfânt în sufism). Lao Tzi, cred, o numește Tao, însemnând că asta trebuie să deveniți. Toți au spus că trebuie să aveți Iluminarea - sub diverse denumiri.

Da?

Domn: Poate mi-ați putea explica semnificația unei întâmplări de acum câțiva ani. Era ajunul Anului Nou când mă aflam singur pe Ayers Rock. Era o noapte cu lună plină, iar eu urcam pe Ayers Rock cu intenția de a dormi pe acolo singur în acea noapte. Privind în sus, Ayers Rock era (neclar)... Am fost îngrozit, nu am putut să stau acolo... 

Shri Mataji (către Sahaja Yoghin): A încercat să-și impună prezența în fața lui Shri Ganesha. 

Sahaja Yoghin: A urcat acolo într-o noapte cu lună plină, și a fost complet înspăimântat, tremura și... 

Shri Mataji: Pe stânca lui Shri Ganesha. 

Domn: Totul a fost de parcă mă confruntam cu eternitatea. 

Sahaja Yoghin: A fost ca și cum s-ar fi confruntat cu eternitatea. 

Shri Mataji: Copile, ai fost la toți acei guru oribili și normal că Shri Ganesha a încercat să te sperie acolo. El vă sperie, și nu doar atât, El este cel ce vă dă toate experiențele oribile: căldură și pustule; El este cel care se mânie de asemenea fiindcă nu-i place modul în care se comportă oamenii. Vedeți, El este Devani - cel care se supără. El este cel care are grijă de protocolul energiei Kundalini. Dar El nu poate înțelege de ce fac oamenii lucruri greșite El fiind înțelept, fiind întruchiparea înțelepciunii. Iar dacă ați făcut ceva prostesc, El se mânie pe voi. Acesta trebuie să fie motivul. Am văzut unii oameni care tremură în fața Mea la început - nu contează. 

Sahaja Yoghin: Alte întrebări? 

Shri Mataji: Acum ești bine? 

Doamnă: Da, Mamă. 

Shri Mataji: Bine. Ești bine acum. Deci nu contează. 

Doamnă: Mă poate vindeca Mama? Am avut un accident vascular acum câțiva ani. 

Shri Mataji: Despre ce e vorba? 

Sahaja Yoghin: Se poate vindeca? A suferit un accident vascular acum câțiva ani. 

Shri Mataji: Da, da, desigur. 

Sahaja Yoghin: Aveți paralizie? Are paralizie parțială. 

Shri Mataji: Desigur, asta nu este ceva care să nu se poată vindeca. Nu înțeleg ce spune. 

Sahaja Yoghin: Spuneți că Shri Mataji emite...? 

Shri Mataji: Nu înțeleg ce spune. Doamnă, vă rugăm ridicați-vă, altfel nu vă putem auzi. Bine? 

Ce spune?

Sahaja Yoghin: Înțelege nevoia iluminării, dar nu înțelege acele emanații - probabil se referă la puterile Dumneavoastră. 

Shri Mataji: Veți înțelege asta treptat. Bine? Nu puteți înțelege totul într-o singură zi, nu-i așa? Veți înțelege totul. Nu vă gândiți la Mine. Aveți grijă doar de dumneavoastră. Nu am spus nimic despre Mine, nu-i așa? Niciodată n-am spus nimic. Am fost foarte umilă. Niciodată n-am spus nimic. Nu îndrăznesc. Pentru că nu este înțelept - am învățat asta. Vedeți, cei care au vorbit despre ei au avut de suferit. Este dificil. Dacă le vorbești despre tine, egoul oamenilor se va ridica imediat și te va lovi. E foarte supărător. De aceea nu am spus niciun cuvânt despre Mine. Deci nu încercați să Mă înțelegeți acum. Mai întâi înțelegeți-vă pe dumneavoastră apoi pe Mine. 

Sahaja Yoghin: Alte întrebări? Altfel, vom avea experiența Realizării Sinelui. Pentru asta a venit Mama. În realitate, nu discursul este partea importantă, ci experiența Realizării Sinelui. Vom închide ventilatoarele și o veți simți. Alte întrebări? Ați putea închide ventilatoarele? 

Domn: Dacă am fi devoții Dumneavoastră, ați avea grijă de noi? 

Sahaja Yoghin: Dacă acești oameni ar fi devoții Dumneavoastră, ați avea grijă de ei? 

Shri Mataji: Ce altceva fac de fapt? Am grijă de ei! Întrebați-i pe Sahaja Yoghini, mai bine întrebați-i pe ei dacă le-am acordat sau nu grijă. 

Sahaja Yoghin: Cred că este evident din moment ce toți am dobândit o stare fizică bună, problemele noastre nervoase, mentale, psihice au fost vindecate. Dacă suferim un accident, dacă avem o problemă în viața personală sau a rudelor noastre o aducem în atenția lui Dumnezeu Atotputernic și procedând așa, descoperim că se rezolvă. Ne-au fost dezvăluite tot felul de metode prin care rezolvăm orice situație. V-am arătat câteva astăzi: de exemplu, cum se curăță chakrele. Puteți învăța toate aceste lucruri la centru. Sunt unele aspecte pe care nu le veți înțelege complet până când energia Kundalini nu vă va fi trezită, dar pe măsură ce evoluați, veți realiza mai bine modul extraordinar în care se revarsă binecuvântările divine asupra voastră. Dumnezeu are grijă de bunăstarea voastră, de sănătatea voastră. Problemele voastre psihologice sunt rezolvate. Deveniți o persoană completă, desăvârșită, iar asta este partea cea mai frumoasă. 

La întrebarea (n.t. doamnei) dacă Iluminarea este sinonimă cu Realizarea Sinelui, răspunsul este „da” - dar este vorba de un proces evolutiv. Atingeți acea stare sau poate mergeți dincolo de ea la început, iar din acel punct al Realizării Sinelui, evoluați până la stadiul de ființă complet realizată. Dar sunteți o ființă iluminată, fiindcă ați început această ultimă călătorie în evoluția spirituală. Până acum am avut o evoluție umană, dar acum am atins nivelul evoluției noastre spirituale iar calea este extrem de rapidă în acest moment. Pentru că în timpul acestei vieți putem obține starea de Realizare completă, prin aceste tehnici foarte simple, care vă vor fi arătate de către devoții lui Shri Mataji. 

Shri Mataji: Dar trebuie să vă mărturisesc ceva: dacă gurul vostru anterior era alergic la flori sau așa ceva, Eu sunt foarte alergică la aceste veșminte - absolut. Pentru că nu sunt stilul vostru. Aceste veșminte sunt pentru cei care duc o viață de complet celibat, nu sunt pentru oameni care și-au întemeiat o familie. Și dacă ați citit Ramayana de Valmiki - nu știu dacă oamenii citesc această carte - acolo Shri Sita spune că sanyasi nu au legătură cu cei căsătoriți. Dacă este un sanyasi adevărat, ar trebui să stea în afara orașului, în afara satului, cu excepția unei singure zile, în care să i se dea de pomană și atât. Pentru că știți ce i s-a întâmplat Sitei! Ravana însuși a venit în aceste veșminte, de aceea sunt foarte alergică la ele. Pentru că nu reflectă adevărul, nu reflectă adevărul. 

Ați renunțat voi la întreaga lume? Nu! Deci nu ar trebui să faceți astfel de lucruri. Trebuie să fiți oameni normali, să duceți o viață normală, acceptându-vă cum sunteți și nu încercând să păreți ce nu sunteți. Vedeți, asta fac și acești guru - vă dau niște veșminte, ș.a.m.d. Așadar, dacă vreți să practicați Sahaja Yoga - desigur, sper să vă dau Realizarea azi - renunțați la aceste absurdități, deveniți oameni normali. Trebuie să fiți absolut normali. Nu trebuie să fie ceva anormal, să fiți pustnici, oameni ciudați. Trebuie să scoatem întreaga lume din marasm. N-o putem face doar pentru noi, ca pe ceva individual, fără sens. Nu, noi trebuie să fim responsabili pentru întreaga lume și trebuie să fim oameni absolut normali, să ne comportăm normal, și nu într-un mod anormal. Bine? Deci sunt foarte alergică la aceste veșminte.

Vă spun doar că sper să vă dau Realizarea fiindcă sunteți căutători - pot vedea asta - toți sunteți căutători. Ar trebui să vă primiți Realizarea. Sunt absolut alergică la aceste haine. Gurul lor este alergic la flori. Imaginați-vă! Dumnezeu iubește atât de mult florile. Nu pot trăi fără flori. Nu pot să înțeleg cum poate fi un sfânt alergic la flori. Deci...

Sahaja Yoghin: O ultimă întrebare? Apoi vom avea Realizarea Sinelui. Bine.