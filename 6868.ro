Public Program. Porchester Hall, London (UK), 13 June 1983.

Când anunţăm în ziar sau prin reclame „Veniți la următoarea locație pentru a vă primi Realizarea Sinelui”, nu știu ce cred oamenii despre asta. Probabil cred că este un alt fel de hocus-pocus, sau un fel de cult, sau că cineva le face vreo ofertă. Sunt însă unii care nu gândesc așa, ci doresc să-și primească Realizarea Sinelui şi vin aici. Trebuie însă să înțelegeți că atitudinea pe care ar trebui să o avem față de noi înșine trebuie să fie cu adevărat plină de ardoare. Nu este greu să vă ridic Kundalini și nici să vă dau aşa-numita Realizare, în sensul că puteţi simţi briza răcoroasă a Sfântului Duh ieşind din zona fontanelei, și vă primiți botezul. Dar eu îi spun „aşa-numita”, pentru că după aceea, călătoria care urmează este un lucru dificil. Dacă atitudinea nu este plină de ardoare, atunci o pierdeţi în cel mai scurt timp. Deci atunci când oamenii sunt foarte orientaţi către ego, aş spune că personalitatea lor este convexă, este şi mai dificil să le dai Realizarea. Și chiar dacă le dai Realizarea, să-i ajuți să o menţină şi să evolueze este şi mai dificil, mult mai dificil. Uneori Sahaja Yoghinii Mă întreabă: „Mamă, cum de în India poţi da Realizarea la mii de oameni şi toţi se stabilizează, în timp ce aici, când le dai Realizarea, oamenii vin şi pleacă, nu dau roade, aşa cum este descris în parabola lui Hristos despre seminţele care s-au pierdut căzând pe piatră?” Deci de ce se întâmplă asta aici? Nu i-aş învinovăţi, ci aş spune că nu au avut cunoașterea Realizării Sinelui, ce reprezintă cu adevărat, cât de dificil este de obținut.

Dacă citiţi „Yogashastra” a lui Patanjali, veţi fi surprinşi că oamenii erau învăţaţi cum să ducă o viaţă demnă şi morală după căsătorie, cum trebuie să fie relaţia soţ-soţie, care trebuie să fie ritmul vieţii sexuale, cum să se poarte cu copiii, cum să-şi dezvolte atenţia către Dumnezeu în fiecare zi. Toate aceste lucruri lipsesc cu desăvârşire acum din viaţa oamenilor care i-au întors spatele lui Dumnezeu. Ei bine, oricât aţi încerca să-i întoarceți spatele lui Dumnezeu sau Sinelui vostru, Spiritului vostru, El există, şi își face simțită prezența în interiorul vostru, cu siguranță. Chiar dacă încercaţi să-L sfidaţi sau să-L negaţi, El se manifestă. Și de aceea oamenii caută şi caută. Tragedia este că s-au născut foarte mari căutători în Occident, unde nu există cunoașterea Realizării Sinelui, ce trebuie să faci pentru a o obține, şi ce mare binecuvântare este s-o primești. Este cea mai mare problemă cu care ne confruntăm pretutindeni şi acum, când merg în America, mă tem că voi avea aceeaşi problemă şi acolo. Adevărul este că oamenii au o idee foarte clară despre valoarea unui diamant. Știu ce înseamnă un diamant cu un anumit număr de carate. Știu ce înseamnă un diamant fără cusur. Știu ce înseamnă un diamant de culoare albastru pur. Dar nu cunosc valoarea vieţii lor spirituale, nu ştiu ce înseamnă să fii spiritual. În aceste condiţii în mod normal chiar şi când îşi primesc Realizarea, nu se pot stabiliza şi nu pot aprofunda Sahaja Yoga. Și asta nu pentru că ar fi lipsiți de calități. N-aş spune că nu sunt buni de nimic, sau că nu sunt făcuți pentru o viaţă spirituală.

Deci toţi Sahaja Yoghinii trebuie să aibă o atitudine plină de compasiune şi înţelegere față de ei, pentru că atunci când vin la voi, sunt complet ignoranţi. Nu au fost  îndrumaţi, nu au fost învăţaţi aceste lucruri. Cred că oamenii din ţările care s-au pierdut în materialism ar trebui să citească din nou aceste cărţi cu atenţie, și să încerce să descopere ce fel de viaţă ar trebui să ducă fiinţele umane şi ce viaţă duc ele de fapt acum. Există două cuvinte în Patanjali Shastras: yama şi nyama. Nyama sunt regulile pe care trebuie să le respectați pentru voi înșivă. Iar yama sunt regulile ce trebuie respectate față de ceilalți, cum să relaţionați cu ceilalţi, cum trebuie să vă comportați cu soţia, copiii, sau alte persoane, cum trebuie să respectaţi anumite lucruri, şi cum să vă pregătiţi pentru Realizarea Sinelui, pentru evoluţie. Trebuie să aveți echilibru dacă vă doriți ascensiunea spirituală. Chiar și pentru a duce o viaţă armonioasă trebuie să respectați aceste reguli.

Vă spun, dacă mergeţi în India, veţi descoperi că nu are sistem de salubrizare, nu are mâncarea pe care o aveţi aici, nu are căile ferate sau telefoanele pe care le aveți voi. Când sunt în India, uit că există telefoane. Nu există pentru Mine acolo. Totul este atât de dezorganizat, prost administrat, tot felul de lucruri bizare. Uneori este secetă, alteori inundaţii. Se întâmplă să fie. Cu toate acestea oamenii se descurcă, numai pentru că ştiu cum să ducă o viaţă decentă, să se adapteze la condițiile naturale. Am fost foarte supărată să aflu că în America, a apărut o nouă epidemie, SIDA, deşi ştiam că va apărea, pentru că în prezent, potrivit predicţiilor, era Kali Yuga s-a încheiat și ne aflăm în Kruta Yuga, în care astfel de lucruri se întâmplă. Kruta Yuga este timpul în care puterile spirituale vor acţiona. Este deja prezent. Ştiţi că în cărţile noastre sfinte este scris că era Kruta Yuga a început cu 60 de ani în urmă. Și aşa este, în aceste timpuri puterile spirituale vor reacționa. Este uşor să spui: „Ce e greșit? Cine e Dumnezeu? Nu credem în El”. Va trebui să plătiţi pentru asta. Dacă mergeţi împotriva naturii, va trebui să plătiţi pentru asta. Va trebui să plătiţi şi dacă acţionaţi după cum vă dictează egoul. A sosit timpul. Este pentru binele nostru. Nu este în detrimentul nostru. Pentru că ni s-a spus de multe ori să nu facem anumite lucruri.

Desigur, în religia creștină, urmată de țările occidentale, s-a spus întocmai să nu faceţi una sau alta. Dar pe urmă oamenii întreabă: „De ce?” Singura diferenţă este că în Orient se explică de ce să nu faceţi toate aceste lucruri. Ce se întâmplă dacă le faceți? S-a mers în detaliu. Însă chiar şi aici oamenii ştiu că aceste lucruri nu trebuie făcute. Însă când spui: „N-ar trebui să faceți asta” - te privesc ca pe un victorian, ești disprețuit, luat în râs. Dar când sunt confruntați cu ceea ce li se întâmplă, nu ştiu unde să se ducă, ce să facă şi cum să facă faţă. Acesta este timpul în care puterile spirituale se vor manifesta și vor dovedi existenţa lui Dumnezeu. Vor dovedi existenţa legilor divine şi modul în care acționează. Vor dovedi ce a fost spus în toate religiile, unitatea lor, integrarea lor. Totul va fi dovedit în aceste timpuri. Mulţi nu vor da importanţă, oricât de multe ori le-ai spune asta. Vor spune: „Mama ne îndoctrinează.” Asta Mi s-a spus când am venit prima dată în Anglia. Le-am spus că nu se cuvine să ducă o astfel de viață. Nici animalele nu o fac. Cum îndrăzniți să faceți astfel de lucruri şi să vă creați probleme? Mai târziu se vor vedea rezultatele. Dar nimeni nu era dispus să Mă asculte la acea vreme şi toată lumea s-a supărat pe Mine. Spuneau că sunt o matroană. Anumite cuvinte în limba engleză sunt foarte acuzatoare. Primul este cuvântul „victorian”. Dacă eşti victorian, eşti un caz pierdut, absolut, eşti stigmatizat, nu mai poţi spune nimic.

Însă și victorienii se comportau mai bine, deși exista o anumită ipocrizie. Ipocrizia este un lucru abominabil, însă nerușinarea o întrece. Dacă devii lipsit de rușine, totul se răspândește ca focul. Nu mai există protecție. În cazul ipocriziei, este o mică protecție împotriva răspândirii ei. Și toată lumea astăzi se întreabă: „Ce-i rău în asta?”. Când am venit aici, am avut un șoc. Nu mi-am închipuit că oamenii ar putea ajunge să se autodistrugă. Este autodistructiv, vă ruinează complet. Și când Iisus care era puritatea însăși a spus: „Să nu aveţi ochi adulteri” - vorbind despre acel nivel foarte subtil al purității  - am fost uimită că oamenii L-au renegat complet; și cum toți ceilalți cum ar fi evreii, hindușii, creștinii, tot felul de oameni, nu s-au gândit ce preziceau, ce pretindeau și cum erau de fapt. Și în aceste timpuri, veți vedea urmările greșelilor voastre, una după alta, deoarece ați depășit limitele nyama - regulile față de voi înșivă. Toți par să fie bolnavi astăzi, fie mental, fie fizic. De ce? De ce sunt bolnavi psihic? Aceasta este latura fizică. Partea mentală este că se pot arunca către tot felul de lucruri precum vrăjitorie, spiritism, spre orice guru care le vorbește despre Dumnezeu, fără să afle dacă are credibilitate, fără să afle ce au obținut alţii prin aceste metode. Nu numai asta, dar am văzut oameni care au suferit foarte mult, care au fost torturați și transformați complet în cerșetori de către acești guru, dar care încă predică, încă luptă pentru ei, ca și cum și-ar fi pierdut toată libertatea și voința de a riposta.

Zilele trecute o doamnă Mi-a spus că a mers să stea cu o rudă, care se comporta atât de ciudat, oferindu-le foarte puțină hrană, cantitatea de alimente din casă era limitată, că încuia totul și cu toții sufereau de foame. O cunoșteam foarte bine, și când Mi-a telefonat am chemat-o la Mine. Am fost uimită de modul ei de a-și duce viața. Cum să facă aşa ceva? Nu avea conştiinţă? Să lase pe cineva lângă ea să rabde de foame. Motivul era că era alcoolică. Și ea și soțul ei aveau obiceiul să bea mult. Cu banii pe care îi câștigau, nu puteau să-și permită așa ceva. Este atât de simplu, lăsând la o parte celelalte aspecte. Şi ea și soţul consumau alcool. Şi orice venituri aveau, nu le dădeau pe hrană, ci pe băutură. Și aşteptau ca această femeie să plece, pentru că devenind dependent de un obicei distructiv, cum ar fi băutura sau orice altceva, îți uiţi toate relaţiile și îndatoririle pe care le ai. E asemenea unui nebun care se comportă irațional, nu are nicio consideraţie pentru rude sau pentru responsabilitățile pe care le are față de ceilalți. Nu se gândește nici la îndatoririle pe care le are faţă de el însuşi. Devine o persoană atât de austeră, fără pic de conştiinţă, şi mintea lui refuză pur și simplu tot ce este benefic, sublim, plin de compasiune. Se ocupă numai de el însuși. Dacă vrea să bea, vrea să bea și atât. Va spune foarte serios, „Da, acum trebuie să beau. Îmi place.” Şi deci nu-i pasă dacă câinele lui are nevoie de hrană, sau dacă copiii îi sunt flămânzi sau trebuie să muncească în stradă. Nu-i pasă, pentru că trebuie să bea.

Un alt aspect – așa cum am văzut azi, mulţi s-au bucurat de cricket. Şi Mie îmi place cricketul, și înţeleg foarte bine acest joc. Dar cât timp îşi acordă lor înșiși - în sensul că în general se bucură de ceva distractiv, însă cum rămâne cu Spiritul vostru? Vă puteți bucura de El? Vă gândiți vreodată la Spiritul vostru? Aţi privit vreodată în interiorul vostru pentru a descoperi că aveți un Spirit care ar trebui și El să fie mulţumit și delectat? Dacă Spiritul se bucură, orice alte distracţii își pierd sensul, și nu vă pasă dacă le aveți sau nu. Este cea mai înaltă formă de bucurie, cea mai profundă satisfacție, cel mai înalt nivel al unei vieți superioare la care puteți aspira. Reducem toate acestea la punctul în care spunem: „Ce e rău în asta?” „Ce e rău în una sau alta?” Așa că natura vă va arăta acum ce este rău în aceste lucruri, pentru că prin inteligenţă, prin raţiune, prin logică, înţelegeţi ce este rău. Dar chiar și așa, vor mai fi persoane care vor spune: „Ce e greșit?”

Trecând prin aceste probleme acum, începeți să înţelegeţi. Este singura cale care a rămas pentru a vă face să înţelegeţi, să experimentați lucrurile greșite și să suferiți. O altă cale ar fi aceea de a vă cunoaște propriul Spirit. De asemenea, numai era Kruta Yuga face posibilă experiența bucuriei Spiritului vostru. Ambele căi există. Vă oferă atât o cale cât și pe cealaltă. Vă dă de asemenea experienţa realităţii, a adevărului, a vieţii eterne, experiență pe care ar trebui să o așteptați cu nerăbdare. Dar dependența de lucrurile distructive trebuie redusă la minim. Și acest lucru devine posibil. Am fost uimită cum oameni bețivi au renunțat imediat la alcool venind la Sahaja Yoga. Devine posibil. Dependența de orice fel, de orice obicei, este în detrimentul creşterii noastre spirituale. Sunt nocive. Dar nu contează dacă aveţi unele obiceiuri pentru că ele sunt pur şi simplu înlăturate. Sahaja Yoga este un experiment atât de blând și plin de compasiune, încât vă transformă cu adevărat într-o persoană diferită, în propriul vostru stăpân, înlăturând orice tip de sclavie. Dependența de un obicei încetează. Orice teamă dispare. Deveniţi propriii voştri maeștri, deveniți maeștri ai iubirii, maeştri ai compasiunii, maeştri ai înţelepciunii. Asta ar trebui să se întâmple cu voi toți. Aveți acest drept. Aţi fost creaţi și aţi evoluat pentru asta, trebuie s-o primiți.

Dar există atât de multe false identificări în interiorul nostru, prin care suntem împinși către lucruri greşite, spre lucruri care sunt anti-Dumnezeu, care sunt anti-Spirit. Atât de multe lucruri vă dirijează mintea către ele, pentru că aţi tras anumite concluzii despre realitate, și credeţi în ele. Vă încăpățânați să credeţi că aceste concluzii reflectă realitatea. Dar nu este aşa. Vă spun că trebuie să înţelegeţi că realitatea este ceea ce este. Ar trebui s-o acceptați şi să vă bucuraţi de ea. Nu încercaţi să-i atribuiți ideile voastre. Nu încercaţi să organizaţi realitatea. Este ceea ce este. De îndată ce acceptaţi în interior, cu umilință, că n-ați cunoscut-o încă dar vă doriți s-o cunoașteți, o veţi primi. Nu înseamnă că trebuie să renunțați la banii voștri sau la altceva, la respectul de sine sau la libertate. Dimpotrivă, trebuie să vă ridicați la acel nivel unde vă bucurați de libertatea supremă. Acum nu sunteţi liberi de fapt. Dacă credeţi că sunteţi liberi, greşiţi amarnic, pentru că încă sunteţi sclavii multor lucruri. Dar o persoană cu adevărat liberă nu este deranjată de nimic, și nimic nu îi poate crea o dependență. O astfel de persoană trăieşte ca un rege, fie că stă într-o colibă, pe stradă, sau într-un palat. Nu-l interesează acest aspect. Orice ar fi, el este rege. Nu dorește nimic în plus. El dăruiește. Este atât de bogat încât nimeni nu-i poate da nimic. El dăruiește fără încetare, este singurul lucru pe care îl poate face. Nu poate lua nimic. Are o asemenea natură încât nu poate lua nimic de la nimeni. Nu mai există atitudini precum „cum să economisească”, „cum să reducă efortul”, „cum să-și salveze rangul”, „puterile” sau „poziţia”. Toate acestea dispar, pentru că sunteţi maeştri în toate. Nimic nu este mai important decât propriul vostru Spirit, de care vă bucuraţi și care se manifestă.

Sunteți atât de norocoși că v-aţi născut în era Kruta Yuga. Ați dorit să vă nașteți acum ca să vă primiţi Realizarea. De aceea sunteţi aici. Dar câţi dintre voi realizați că trebuie să înțelegeți atât de multe lucruri? Trebuie să căutaţi adevărul și nu minciuna. Nu trebuie să alergaţi după oameni care vă prostesc, sau după cei care încearcă să vă flateze egoul, sau după cei care introduc spirite în voi şi vă fac complet inutili. Trebuie să deveniţi niște persoane superioare, mai sănătoase, mai puternice şi pline de iubire, de afecţiune, de compasiune. Așa ar trebui să arate personalitatea unor fiinţe umane evoluate. Altfel nu putem salva această lume, cu oamenii pe care îi avem acum; cu toţii fac compromisuri, manipulează, sunt intriganți, de parcă s-ar îneca şi ar trebui să se agațe cu disperare de persoana din faţă, pentru a ieși la suprafață. Facem tot felul de lucruri bizare doar pentru că ne simțim în nesiguranță. Nesiguranţa va dispărea de îndată ce lumina Spiritului vostru începe să strălucească. În lumina Spiritului veți cunoaște frumuseţea, gloria şi puterea măreței iubiri a lui Dumnezeu reflectate în interiorul vostru, şi veţi fi uimiţi de manifestarea ei.

Aşa cum ştiţi, Sahaja Yoga, nu poate fi cuprinsă într-un discurs sau două, poate în sute, dar experimentul are loc într-o fracţiune de secundă. Așa ar trebui. De îndată ce are loc, vă obţineți Realizarea fără ca măcar să o simţiți. Însă după aceea trebuie să o faceți din proprie voință. Trebuie să vă îngrijiți de voi, să vă respectați şi să progresați. Discuțiile în contradictoriu nu vă ajută. Chiar dacă Mă contraziceți, vă pot ridica până la un punct, pentru că acesta este tărâmul de dincolo de minte, care este limitată. Noi trebuie să atingem infinitul, de aceea e nevoie de o transformare. Nu putem promite că vă veți primi Realizarea. Dacă se întâmplă, bine, vă putem ajuta într-un fel să reușiți, dar nu putem fi siguri că se va întâmpla. Deci fiți receptivi, fiți binevoitori cu voi înşivă, şi obțineți-vă Realizarea. Este ultima dată când vorbesc la Londra. Voi lipsi un timp destul de lung. Poate voi veni în noiembrie, pentru scurt timp. Nu pot spune dacă voi fi în Londra sau în altă parte în Anglia.

Sper ca toţi cei prezenţi astăzi să decidă că, dacă vor să atingă Realizarea, ca pe o binecuvântare permanentă a lui Dumnezeu, trebuie să meargă în profunzimea ei. Nu se termină totul la această întâlnire. Trebuie să continuați cu şi mai mare interes. Trebuie să mergeţi la ashramurile şi centrele pe care le avem, și să progresați. Dacă sunteți oameni cu poziție, aşa cum deunăzi a venit un director - i-am spus, „Dacă eşti director, nu ai nimerit unde trebuie.” Dumnezeu nu înţelege asta. Poţi fi rege, preşedinte, orice, Dumnezeu nu înţelege aceste poziţii create de oameni. Poziţiile divine sunt diferite, şi doar cu umilință puteți intra în împărăţia lui Dumnezeu. Renunţaţi la ideile voastre despre poziţii importante, educaţii înalte şi toate celelalte. Fiți umili. Numai dacă sunteți umili, va reuși experimentul. Și nu doar atât, dar este și singura şansă pe care o avem ca fiinţe umane, de a schimba lumea. Nu există alta. Sper că veţi acorda cu toții întreaga atenţie acestui lucru şi veți căuta cu ardoare și completă devoţiune Sinele, pentru a vă înălța şi a-L stabiliza în interiorul vostru.

Dumnezeu să vă binecuvânteze!

Dacă aveţi întrebări, puteţi să Mi le puneţi astăzi. Da?

Domn: Shri Mataji, ne-ați putea vorbi despre colectivitate și despre nevoia sufletelor realizate de a fi împreună?

Shri Mataji: Ce a spus?

Sahaja Yoghin: Mamă, ne puteţi vorbi despre colectivitate şi despre nevoia sufletelor realizate de a sta împreună?

Shri Mataji:Sigur. Este o sugestie foarte bună. Doresc să spun câteva cuvinte despre colectivitate. Până acum așa cum știți, în istoria spiritualităţii, au existat oameni care şi-au primit Realizarea, destul de mulți. Rând pe rând, mulţi au primit-o, însă aş spune că unul la un milion, unul la 10 milioane, cam atât. Pentru că trebuia să avem câțiva oameni la început, pentru a vorbi despre asta. Invocăm mereu ce s-a scris în trecut. Dar cei care şi-au primit Realizarea prin propriile eforturi, au suferit mult şi n-au putut să transmită celorlalți oameni ce era necesar, în aşa fel ca ei să accepte aceste lucruri. Acum, aşa cum vedeţi, orice descoperire este făcută astfel încât oamenii pot beneficia de ea la nivel individual. Fiecare poate spune: „Oh, am obținut-o, o pot avea în propria casă”. Dar este lipsită de valoare, vă spun, nu are nicio valoare. O personalitate precum Hristos a venit pe acest pământ. Dar ce au făcut creștinii? Este o poveste tristă. Numai gândul că a venit o asemenea personalitate îndeplinind munca măreaţă de a se stabiliza în Agnya chakra, și ce au făcut oamenii din asta! Explicaţia este că Iisus a fost singur. Nu a fost o muncă în masă. Nu era timpul. El trebuia să stabilizeze acest centru, fără de care Realizarea nu putea fi dată în masă. Dar a spus că trebuie să vă nașteți din nou și așa mai departe. Dar totul a eșuat pentru că oamenii nu au înțeles esența acestui lucru. Unei personalităţi de un asemenea calibru care a venit pe pământ i-a fost imposibil să-i convingă și să le vorbească oamenilor despre asta. Aşa că trebuie să înţelegeţi că orice proces evolutiv are loc mai întâi cu numai 1-2 persoane, dar apoi se extinde la foarte multe. Pe lângă asta în Sahaja Yoga mai există o problemă. Mii de oameni îşi primesc Realizarea, fără îndoială. Așa se întâmplă pentru că evoluţia a ajuns la acest stadiu acum pe care îl numesc timpul înfloririi. Atât de multe flori trebuie să devină fructe.

Însă este foarte important să înțelegeți de ce este necesar după ce vă primiți Realizarea, să existe colectivitate. Motivul este că acum când deveniţi realizaţi, ce se întâmplă cu voi? Intrați în legătură cu Întregul. Microcosmosul nostru intră în conexiune cu macrocosmosul. Să luăm cazul corpului vostru când dormiți. Întâi, vă treziți un pic. Mișcați degetele, unul câte unul. Să spunem că simțiți ceva într-un deget, dar nu puteți vedea nimic. Deschideți deci ochii şi vă duceți atenţia în palme. Acea senzaţie poate fi calmată, dar e nevoie de ajutorul celeilalte mâini, Deci vă doriți ca şi cealaltă mână să fie trezită la acea stare. În același fel, cu cât Sahaja Yoghinii sunt treziţi mai mult, putem rezolva mai bine problemele cu care ne confruntăm, pentru că asupra lor lucrează un număr mare de persoane. Înţelegeţi ce vreau să spun? Împreună! Când suntem împreună, înţelegem că există o problemă. Acum spre exemplu plec în America. Am fost în anii '70, în 1973 prima dată, cred. Da, în 1973 am fost prima dată. Eram singură. Am ținut discursuri cu impact, în săli foarte mari... Dar totul a eșuat, din cauză că cei care şi-au primit Realizarea n-au avut pe nimeni care să îi susțină. Nu a fost nimeni care să-i sprijine, să le acorde atenție, așa că s-au pierdut. Vreau să spun că sunt încă acolo, pe undeva pe acolo. Ce se întâmplă acum când plec în America? Toată lumea se roagă. Cei din Australia se roagă. Cei din India se roagă. Atenţia lor este acolo. Veți fi uimiți, unii vin din India, alții vin din Australia, pentru a merge în America. Unii vin din Franţa, unii din Elveţia. Cu toții se grăbesc spre America pentru că acum munca se duce acolo. În regulă. Deci este asemeni atenției: dacă ceva mă înţeapă aici, mâna Mea merge acolo, mintea la fel, încercând să rezolve problema. Deci problema va fi rezolvată printr-un efort colectiv. Dar dacă acest deget se luptă cu altul, voi putea să scriu? Sau dacă sunt separate şi lăsate singure, voi putea să le folosesc? Toate părțile acestui corp trebuie să devină în armonie completă unele cu altele. Dar atât de mulţi dorm încă. Măcar cei care s-au trezit trebuie să se susțină unii pe alții. Altfel Sahaja Yoga nu va da rezultate.

În ziua de azi îmi este mult mai uşor să dau Realizarea. Am trudit din greu cu 6 oameni timp de 4 ani în Londra. 4 ani, 6 oameni! Dar îndată ce şi-au primit Realizarea, rezultatele au fost rapide. Și cu cât mai mulţi oameni – deoarece canalul, care trebuie folosit, este asemeni traseelor nervoase din corp... Deveniţi un asemenea traseu al acelui corp trezit, şi imediat ce aceste trasee încep să lucreze împreună realizând că există o unică forţă care curge prin ele – lucrând cu toții împreună, având înţelegerea Divinității – totul va funcționa rapid. Suntem mai dinamici dacă traseele nervoase sunt în totalitate active decât dacă ar fi pe jumătate sau complet inactive. Înţelegeți deci, cât de importantă este colectivitatea.

Apoi, un alt aspect este că această colectivitate vă dă bucurie, adică atunci când Sahaja Yoghinii sunt împreună undeva, se bucură cu adevărat. Pentru prima dată începeţi să vă bucuraţi de fiinţele umane. Înainte nu reușeați. V-aţi bucurat de flori, de orice altceva, nu și de oameni. Bucuria pură pentru semenii voștri apare doar când deveniți complet realizați. Vă voi da un exemplu. Ne-am dus la Calcutta pentru o zi. Eram în hotel, în camera Mea şi 3-4 Sahaja Yoghini erau într-o altă cameră. Venise un domn să-i dau Realizarea, și când i-am ridicat Kundalini, Sahaja Yoghinii au simţit vibraţiile și s-au grăbit să vină în camera Mea să vadă ce se întâmplă, cum de au simțit așa o bucurie în interior. Când au venit, acel domn era încă acolo. Era un suflet mare, iar ei simţiseră vibraţii puternice. Deci acest lucru nu se manifestă doar la nivel individual ci se manifestă în mod global. Iar efortul individual va fi absolut inutil, va fi neutralizat. Dacă stai acasă doar şi meditezi, nu va da rezultate. Nu veţi ajunge prea departe; ascensiunea trebuie să fie colectivă. Spre exemplu când bateți untul - în India facem asta într-un mod foarte natural - punem puţin unt înăuntru şi începem să batem din nou, iar untul începe să se separe, se adună tot la un loc. Anumite particule rămân totuși, se lipesc de pereţi, rămân acolo. Nu se vor separa ca unt, ci sunt eliminate odată cu zerul. Atât de simplu este. Cu cât vă adunați mai mult împreună, cu atât vă bucuraţi mai mult de spiritul prieteniei, al veseliei, de spiritul iubirii pure.

Până acum iubirea depindea de ceva. Depindea de sex, de voluptate, de bani, de gust, de gradul de rudenie. „Trebuie să te iubesc pentru că ești englez”; „Sunt indian, trebuie să te iubesc”, tot felul de bariere absurde. Ca Sahaja Yoghin, iubiţi o persoană doar pentru că este o ființă umană, pentru că este un yoghin şi vorbește aceeași limbă. Astăzi am fost la o nuntă şi mirii Mi-au spus: „Venim cu Dvs. la Paris, Mamă. Sute de oameni vin la Paris, pentru că trebuie să schimbăm Parisul”. „Abia v-aţi căsătorit, bucurați-vă de luna de miere”, am spus Eu. „Ce bucurie ar fi? Ne vom bucura acolo; toți nuntașii noștri merg.” Chiar dacă le spun să nu vină, nu vor asculta. Se vor bucura de luna de miere numai acolo. Eu nu le-am spus să vină, dimpotrivă. Le-am spus că le dau bani să meargă în luna de miere. Nu se vor duce pentru că știu unde se vor bucura cu adevărat, alături de fraţii, prietenii, surorile lor. Exact aşa este, vă spun, niciodată nu v-ați putut bucura de fiinţele umane. Există oameni care trăiesc în India, în Australia, care trăiesc pretutindeni, dar ar trebui să vedeți Sahaja Yoghinii când merg în India, cum sunt îmbrățișați de săteni, având sentimentul de unitate. Înainte nu simțeau asta pentru albi. Dacă vedeau unul, o luau la fugă şi se ascundeau, și tot așa. Chiar şi acum oamenii se sperie uneori văzând un alb prin sat. Își spun: „Doamne, au venit să ne distrugă”. Dar acum s-a terminat. Acum – „E o fiinţă umană, vine o fiinţă umană!” Se îmbrățișează cu toții pentru că nu mai văd diferența de culoare, sau lucruri de acest gen. Este atâta iubire şi înţelegere între ei. Acest lucru este posibil numai dacă învăţaţi să trăiţi colectiv. Şi colectivitatea vă arată unde sunteți, ceea ce e foarte important. O persoană care n-a trăit colectiv, nu poate înţelege.

Am văzut Sahaja Yoghini care trăiesc doar cu familiile lor, dar îndată ce vin la ashram, ştiu că încă nu au atins acel nivel. Datorită adaptării, trebuie să învăţaţi să vă adaptaţi. Nu puteți avea baie personală, sau cameră personală. Puteţi să le aveți, dar ar trebui să ştiți și cum să vă adaptați. Știţi că Eu Însămi am tot confortul, dar dacă trebuie, pot trăi oriunde. Nu sunt atașată de confort, de nimic. În același mod nu este interzis să ne bucurăm. Din cauza atașamentului pentru băi și alte lucruri, nu ne bucurăm de viaţă. Vreţi să aveţi totul de cea mai bună calitate așa cum a spus Huxley, încât chiar și când mergem la picnic, luăm tot luxul cu noi. În acelaşi fel, nu ne putem bucura de viaţă, de natură. Nu ne putem bucura de nimic, atât timp cât suntem individualiști, „Oh, eu sunt cel ce va avea acest lucru”. Și trebuie să mai ştim că prin individualism devenim maligni. Nu spun să deveniți comunişti, fiind tot o formă de malignitate, dar individualismul ne face maligni. Ce este malignitatea? Faptul că o celulă se separă gândind, „Eu voi creşte; eu.” Nu ştie cum să crească cu întregul. Nu se raportează la întreg. De aceea numiți aceasta cancer. Cancerul nu este altceva decât o celulă malignă, singură, care spune: „Eu pot să realizez asta, eu pot să fac, mă pot descurca singură.” Şi odată ce începe să crească în felul acesta, orice persoană atinge, aceasta devine la fel. Toate aceste idei că suntem o rasă superioară, oameni superiori, oameni bogaţi, oameni speciali, aparținem de această societate, toate dispar. Totul este absurd. Ne identificăm cu lucruri fără sens, devenim nefericiţi, și îi facem nefericiți și pe ceilalți din jur. Şi când renunţaţi la toate astea, dintr-odată simțiţi: „Ce bucurie!” Nu mai doriţi nimic. Vreţi doar să fiţi împreună cu Sahaja Yoghinii.

Am văzut ambasadori, oameni cu poziţii foarte înalte, uitând de toate în compania Sahaja Yoghinilor. Deunăzi a venit un om de afaceri din Bombay. L-am luat cu mine într-un loc numit Gurai şi totul era rudimentar acolo, în sensul că nu exista o baie ca lumea și astfel de lucruri... Era doar un loc uitat de Dumnezeu și nu aveai nici măcar un loc confortabil să te așezi, numai plaja, palmierii şi astfel de lucruri. Şi această persoană a uitat pur și simplu de toate, spunând: „Mi-am dorit ca ziua asta să nu se mai termine. E singura zi în care chiar m-am bucurat pe deplin”, pentru că a fost atâta naturalețe, atâta iubire spontană, atâta atenţie şi atâta puritate în atmosferă! Pentru a vă bucura de acea puritate, trebuie să fiţi în colectivitate.

Stând singuri într-o cameră, nu puteţi înţelege, pentru că vă lipsește reflexia. Nu vă puteţi înţelege nivelul, cât de departe ați ajuns. Colectivitatea este cel mai important lucru şi cei care încearcă să o divizeze, fac un lucru împotriva Sahaja Yoga. Numim asta mişcare anti-Sahaj, sau activitate a-Sahaj. Trebuie să fiţi una cu întregul. Toți cei care încearcă să se separe, coboară în Sahaja Yoga. Încercaţi să fiţi cu toții uniți, să împărţiţi şi să vă bucuraţi de Spiritul fiecăruia. Pentru că Dumnezeu v-a creat atât de frumos. Sunteţi atât de frumoşi şi n-ar trebui să vă pierdeți bucuria pentru că vă puneți anumite bariere.

Spre exemplu, unii nu se pot descălţa. Adică, imaginaţi-vă cât de identificaţi sunt cu încălţările lor! Nu se pot descălţa, atât de mărginiți sunt. Toată stupiditatea este înlăturată de îndată ce întâlniți oameni înţelepţi. Scăpaţi de toate aceste idei fără sens care realmente v-au bântuit mintea în aceste timpuri. Scăpaţi de ele şi vă bucuraţi cu adevărat de oameni, fie că sunt portari sau preşedinți, îi priviți pe toți la fel. Nimic mai mult de atât. Toate problemele dispar şi începeți să vă bucuraţi de voi înşivă. De aceea colectivitatea este singura cale prin care pot face să se dezvolte Sahaja Yoga. Nici nu Mă pot gândi că aș putea face lucrurile să meargă prin oameni separaţi, divizaţi. Chiar și Hristos a spus când a fost întrebat de oameni, ce ar trebui ei să facă: „Când vă iubiţi unii pe alții, Îmi faceți cea mai mare dreptate.” Așa este. Şi când aud Sahaja Yoghinii vorbindu-și cu iubire, sunt cea mai fericită. Este cea mai mare bucurie să văd că aveți iubire pură unii pentru alții, fără nicio aşteptare, doar de dragul de a iubi. Ar trebui să vă iubiţi unii pe alții, iar asta se întâmplă. Krishna a spus de asemenea: „Acolo unde oamenii se adună în numele lui Dumnezeu, Mă aflu și Eu.” Cu acea legătură între voi, așa-zisă, pentru că toţi suntem unul, având un ritm și o înţelegere comună, un singur limbaj, ar trebui să vă întâlniţi și să relaționați unii cu ceilalți. Este atât de frumos, este asemeni muzicii, poeziei. Înţelegeţi? Dumnezeu să vă binecuvânteze!

Şi încercați să vedeţi când scindați colectivitatea. Certați-vă pe voi înșivă în acel moment: „Asta încerci să mă înveți? Ei bine nu voi asculta acest lucru fără sens.” De altfel, noi suntem fiinţe colective. Vreau să spun că oamenii nu pot nici să bea fără a avea companie. Nu vă vine să mâncați când sunteți singuri. Vreau să spun că dacă nu sunteți niște ființe complet retrase, nu puteţi trăi singuri. Și în religie, în căutarea lui Dumnezeu, și mai ales pe tărâmul Lui, cum ați putea fi singuri? Trebuie să fiţi acolo cu toții. A fost o întrebare foarte bună, pusă corect. Trebuie să renunțați la individualism. Asta nu înseamnă să purtați uniforme cu toții. Nu este necesar. Nu este necesar nici să vă comportați cu toții la fel. Toată frumuseţea derivă din varietate, dar asta nu înseamnă că dacă Eu spun ceva, voi ar trebui să Mă contraziceți. Asta este principala problemă, cred. Nu-i aşa că nu puteţi fi de acord unii cu ceilalți? Ce credeți că generează probleme în colectivitate? Pot să vă pun și Eu o întrebare. Trebuie să ieşiţi din limitările individuale. Ar trebui ca toți să locuiţi pentru un timp într-un ashram. Ar fi bine. Însă în ashram trebuie să existe colectivitate. Dacă există certuri și neînțelegeri în ashram, ce rost are să locuiți în ashram? Dar las asta în seama voastră. Vă las libertatea de a decide. Nu v-am impus multe reguli, pentru că vreau să vă folosiţi înţelepciunea şi să corectați totul voi înșivă. Sunteţi cu toţii foarte înţelepţi, dar trebuie să existe armonie. Ascultaţi-i pe ceilalți, vorbiți cu ei, descoperiți unde este problema.

Oamenii se ceartă din nimicuri. Este un lucru greşit. În plus, trebuie să aveţi un lider, de care ar trebui să ascultaţi. Dacă descopăr că este un om inutil, voi renunța la el, știți bine. Nu voi renunța la el în maniera obișnuită, dar va părăsi Sahaja Yoga, știţi asta. N-ar trebui să fie probleme. Dar n-ar trebui să încercaţi să vă dominaţi unii pe ceilalți. Este un lucru greşit. Încercaţi să vă schimbaţi atitudinea. Cu alte cuvinte, cât de mult vă puteţi adapta, cât de concilianți sunteți? Haideți să vedem! Trebuie să învăţaţi asta de la Mine, nu-i aşa? Trebuie să găsiţi metode de a vă armoniza unii cu alţii. Încercaţi să învăţaţi, nu este greu. Întreaga atitudine de viaţă bazată pe competitivitate, și alte lucruri, trebuie schimbată. Voi trebuie să vă întreceţi în iubire, în a face lucruri bune, în a-i servi pe ceilalţi. Nu reacții comune: „Am deschis uşa deci nu voi răspunde și la telefon”, „Am spălat vasele azi-dimineaţă, nu le voi spăla şi seara”. Altfel oamenii încep să profite. Lăsați-i! Este în detrimentul lor.

De fapt, dacă priviți lucrurile din perspectiva opusă, să vă întreceți în a servi, în a iubi, în a face lucruri bune, în a spune lucruri plăcute, în a comunica cu dulceață, astfel încât să-i faceți pe ceilalţi fericiţi, dacă veți încerca să vă schimbaţi atitudinea faţă de ceilalţi, vă veţi bucura cu adevărat, vă spun că vă veți bucura. Ştiţi că dacă spuneți lucruri care rănesc sau supără, vă va indispune și pe voi, categoric, chiar dacă nu o arătaţi. Pentru că ce faceți altora, se întoarce la voi înșivă, cu precizie. Nu rămâne la cei pe care vreți să îi răniți, ci se întoarce. Aşa că încercaţi să fiţi amabili cu ceilalți. Puteți spune că acea persoană v-a făcut un rău. Nu contează. Nimeni nu vă poate face rău. Cum ar putea? Voi sunteţi Spiritul. Deci încercaţi doar să înţelegeţi acea persoană. Vă spun, după un timp persoana va deveni foarte blândă. Atâția Sahaja Yoghini au devenit aşa, automat. Toţi sunt aici pentru a-L căuta pe Dumnezeu, nu-i aşa? Deci pentru a-i ajuta, trebuie să fiți răbdători. Renunţaţi la vechile căi şi metode.

Nu este deloc nevoie să fiți poruncitori, severi, mânioși. Vă spun asta din proprie experienţă. Am încercat toate aceste lucruri. Au efect, nu-i aşa? Cu siguranță. Şi trebuie să aveţi încredere în ei, în evoluţia și în calitățile lor. Îmi plac cei care găsesc cuvinte de laudă pentru alţii. Nu-mi plac cei care critică. Încercaţi să vă sprijiniţi, să vă ajutaţi unii pe alții, şi nu vorbiţi despre trecutul lor sau ceva de acest gen. Este foarte trist că uneori oamenii sunt foarte duri şi spun la mânie lucruri care n-ar trebui spuse niciodată. Nu este gentil. Nu este de o manieră Sahaj. N-ar trebui să o faceți. Vă spun Eu ceva despre trecutul vostru? Când îmi scrieţi, ştiu totul deja despre voi. V-am amintit Eu vreodată de trecut? Voi de ce o faceți? Am auzit că unii răscolesc trecutul şi aruncă în ochi astfel de lucruri. Am auzit că vă agățați de astfel de lucruri cu privire la alții. Nu este bine. Trebuie să fiţi foarte gentili, foarte amabili, să înţelegeţi că fiecare are un potenţial extraordinar. Respectați, respectați şi respectați! Respectaţi-vă pe voi înşivă şi-i veţi respecta și pe ceilalţi. Sper că nu veţi mai avea probleme în colectivitate după acest discurs. Și dacă totuși mai aveţi, puteți asculta acest discurs iar şi iar. Și rugămintea Mea expresă și umilă este să vă înfrânaţi mânia. În mod automat mânia celorlalţi se va domoli.

Dar dacă nu este un Sahaja Yoghin, ar trebui să-l înfruntaţi împreună. Ar trebui să fiți uniţi în acest caz. Nimeni nu poate îndrăzni să vă tortureze, să vă necăjească. S-au dus acele zile. Niciunul dintre voi nu va fi asuprit. Toate acestea sunt forţe satanice şi ele pot lucra chiar şi prin voi. Vă dau ideea să vă luptați între voi, să vă certaţi. Toate acestea sunt anti-Dumnezeu. Voi faceţi munca lui Dumnezeu. Înțelegerea și coordonarea voastră trebuie să fie superioare. Pentru că este o muncă extraodinară şi de o natură atât de sublimă, încât trebuie să fim noi înşine măreți.

Shri Mataji: Mai aveți vreo întrebare? A fost o sugestie foarte bună. Dar nu-Mi daţi subiecte atât de vaste încât să fie nevoie să vă vorbesc jumătate de oră.

Sahaja Yoghină: Mamă, când vorbiți despre conștiința colectivă asta îi exclude pe cei care nu sunt Sahaja Yoghini. Poate de aceea Sahaja Yoghinii se izolează de ceilalți oameni. 90% dintre oameni nu sunt Sahaja Yoghini.

Shri Mataji: Ce ai spus? N-am auzit. Poți veni aici? Vino aici și spune-Mi.

Sahaja Yoghină: Când vorbiţi despre a fi în starea de conştiință colectivă, aceasta îi exclude pe cei care nu sunt Sahaja Yoghini, şi de aceea Sahaja Yoghinii se izolează de majoritatea oamenilor.

Shri Mataji: Nu, nu, nu. Ea spune că atunci când Sahaja Yoghinii devin una din punct de vedere colectiv, cei care nu sunt Sahaja Yoghini devin izolaţi. Nu este aşa. Sahaja Yoghinii trebuie să fie suficient de puternici. Să luăm un exemplu: să zicem că există oameni care sunt în apă, iar unii sunt în barcă. Ei bine, cei care sunt în barcă, sunt în barcă, deci sunt într-un fel diferiţi de cei care sunt în apă. Asta este situaţia, da? Cei din barcă, trebuie să-i salveze pe cei care sunt în apă. Deci așa cum v-am spus, cei din barcă ar trebui în primul rând să fie uniţi, şi apoi să-i tragă cu toată forţa. De ce există această colectivitate? Doar pentru a-i salva pe ceilalţi. Această colectivitate există doar pentru a obţine emanciparea lor, Realizarea lor. În regulă? Nu înseamnă că ar trebui să excludă. De fapt, întreaga colectivitate este pentru a salva acei oameni. Dar știți că există multe activităţi anti-Dumnezeu în această lume. De exemplu, un anumit guru face averi. A distrus mulţi oameni. Au venit la Mine şi i-am salvat. Un astfel de guru ar putea plăti pe cineva, să vină să ne deranjeze. Datoria Sahaja Yoghinilor este să fie uniți şi să-i spună: „Ceea ce faci este greşit. Gurul tău ne-a făcut rău şi le va face rău şi altora. De ce îl susții în asta?”  În privinţa asta trebuie să fie uniți. Dar dacă nu sunt puternici şi uniți, nu-i pot salva pe ceilalți. Asta este viziunea Mea. Deci rolul colectivității nu este de a exclude, ci de a-i include pe toți în interiorul ei. În regulă? Nu există nicio specializare în Sahaja Yoga. Este explicată simplu. Sahaja Yoghinii sunt doctori în orice. Vreau să spun că Sahaja Yoghinii trebuie să formeze un grup puternic, prin care să se propage Sahaja Yoga, să ajute cât mai mulţi oameni, să vină și să beneficieze de Sahaja Yoga.

Am observat că oriunde există colectivitate, ca în Australia, care are o colectivitate foarte mare, sau ca în India, desigur, dar Australia, luând în considerare toate ţările europene, toate comunitățile occidentale, Australia are colectivitatea cea mai mare, și au obţinut rezultate maxime. Chiar astăzi mi-a spus Warren, că numai în Sydney, spre exemplu, săli mari ca aceasta sunt arhipline la programe. În Melbourne, sala a devenit neîncăpătoare pentru cei nou veniți, iar spațiul este atât de mare acolo, încât sunt uimită că nu au loc. Şi asta se datorează colectivităţii. De îndată ce am mers acolo, au început să se întâlnească. Dar înainte de asta, Sahaja Yoghinii se certau între ei şi mulţi au plecat din Sahaja Yoga, pentru că s-au gândit: „Oamenii aceștia se ceartă. Ce ar putea să ne dea?” Cel mai mare număr este în Australia, cred. Urmează Austria, unde sunt niște probleme şi imediat cum au apărut problemele, colectivitatea s-a micșorat. Problemele s-au rezolvat acum, totul merge bine, oamenii s-au reunit, colectivitatea a înflorit din nou.

Am văzut că și aici se întâmplă la fel. De ce a pierdut Partidul Laburist? Dacă nu se certau, nu ajungeau atât de rău! Este atât de simplu, o ecuație simplă. „Împreună, vom învinge” –  nu-i aşa? Mai aveți vreo întrebare? În regulă. Deci câte persoane noi avem astăzi? Puteţi ridica mâinile? 1, 2, 3, 5, 6. Bun. Puteţi veni pe rândul din faţă? Va fi mai bine, Mă va ajuta, e mai bine pentru că sunteți împrăștiați în sală. Veniţi, așezați-vă comod, veniți. Luaţi loc. Aşezaţi-vă comod. Aduceţi mai multe scaune. Puteţi aduce mai multe scaune pe rândul din faţă? Douglas, poţi să-i aşezi pe un rând? Nu pot fi mişcate din loc, sunt fixe? În regulă.

Pentru cei veniți pentru prima dată trebuie să precizez că acest lucru nu poate fi susţinut prin argumente. Trebuie să lucreze în interiorul vostru. Se întâmplă pur și simplu. Există o forţă în interiorul vostru, numită Kundalini, care este dorinţa pură de a deveni una cu Spiritul. Toate celelalte dorinţe sunt impure, de aceea nu sunteţi niciodată satisfăcuţi. Această dorinţă nu este încă trezită în noi. Această putere sau energie a dorinţei, rezidă în osul sacrum şi trebuie trezită iar când este trezită, se ridică, trece prin șase centri subtili, iese din medulla oblongata și ajunge în creier şi apoi iese prin această zonă care a fost osul moale în copilărie; și începeţi să simţiţi o briză răcoroasă ieşind din această zonă. Și, de asemenea, o briză răcoroasă ieșind din palmele voastre. Este un proces viu. Așa cum nu puteţi forţa o sămânţă să încolţească, ea încolţeşte singură, spontan, dar trebuie pusă în Mama Pământ, în acelaşi fel încolţeşte și energia Kundalini. Încolţeşte spontan. Şi după ce acest proces are loc, trebuie să încercați singuri. Puteți ajuta acest proces dacă există un blocaj la una din chakre, în special dacă chakra Nabhi captează, atunci Kundalini încearcă să înlăture acea obstrucție şi puteţi vedea cu ușurință pulsaţia, sau cum zvâcnește osul sacrum exact ca o inimă, exact ca o inimă.

Nu puteţi manevra aceste lucruri. Nu le puteţi obţine prin efort. Este un lucru care există deja în interiorul vostru şi care trebuie trezit. Ce putem face, este să încercăm să înlăturăm blocajele existente care împiedică ascensiunea energiei Kundalini. E tot ce putem face. Dar dacă nu reușim acum, putem repeta procesul din nou şi din nou. Însă trebuie să aveţi răbdare cu voi înşivă şi trebuie să înțelegeți că vă veţi primi Realizarea. Nu este atât de greu. Toate aceste persoane care se află aici şi-au primit Realizarea şi cei mai mulţi dintre ei au și stabilizat-o. Știu care sunt chakrele, care sunt blocajele, cum să le înlăture și cum să ridice Kundalini. Şi voi veţi ști toate acestea. Veţi ajunge și voi să stăpâniți aceste lucruri, dar aşa cum am spus, trebuie să aveți o dorință arzătoare şi sârguința necesară ca să ajungeți acolo. Deci este datoria noastră să vă ridicăm Kundalini şi să vă ajutăm să primiţi Realizarea. Apoi, după ce o obţineţi şi o stăpâniţi, este rândul vostru să le daţi Realizarea, să-i învăţaţi pe alţii. Atât de simplu este. Sunt sigură că vă veți primi cu toții Realizarea în seara asta. Va trebui să cooperăm unii cu alţii. Dacă unora dintre voi le este frică trebuie să vă spun că nu aveți de ce să vă temeți în Sahaja Yoga. Mii de oameni şi-au primit Realizarea fără nicio dificultate. Cei care poartă încă discuții în minte trebuie să înceteze, pentru că n-au reușit să o primească așa. Mai bine pregătiţi-vă să vă primiţi Realizarea. Nu este ceva pentru care să puteți plăti. Nu puteţi face niciun efort pentru asta, nimic. Trebuie să se întâmple. În regulă? Cu această înţelegere, încercaţi să cooperaţi cu Mine în cele câteva lucruri pe care vi le voi cere.

Un lucru simplu pe care vi-l cer este să vă descălţaţi. Vă rog, descălțați-vă. Nu este nimic important în aceste încălțări. Descălțați-vă. Veţi fi mai relaxaţi. Simt, de asemenea, că asta o ajută pe Mama Pământ să vă absoarbă foarte bine problemele. Este o metodă foarte simplă care ar trebui să aibă efect. Vă voi ruga să întindeți ambele palme către Mine, în acest mod, şi să închideţi ochii. Asta este tot. Închideţi ochii. Veţi afla mai târziu de ce v-am cerut să ţineţi mâinile spre Mine. Nu vă gândiţi la asta deci. Există 5 degete şi 7 centri în total, în palmele voastre. Și când întindeţi mâinile către Mine, mesajul merge la Kundalini şi ea se ridică. Totul există în voi, vă aparține, însă numai o lumină aprinsă poate aprinde o alta. Eu vă dau Iluminarea vouă iar apoi voi o puteți da altora, în același mod.

Vă voi cere să vă scoateți şi ochelarii, dacă purtaţi, experimentul vă va ajuta ochii. Vă va ameliora vederea. Scoateţi-vă ochelarii. Dacă există alte lucruri care vă incomodează câtuși de puțin, puteți slăbi ceea ce vă strânge în talie, puteți face la fel cu orice lucru care vă strânge. Picioarele așezate pe podea, puţin depărtate între ele, pentru că trebuie abordate diferit, având probleme diferite. Țineţi ochii închişi şi am să vă rog să nu-i deschideţi până când nu vă spun, pentru că dacă ochii sunt deschişi, Kundalini nu poate trece de Agnya. Deci vă rog ţineţi ochii închişi. Așteptați cu încredere deplină în voi înşivă, și Realizarea Sinelui va avea loc. Dacă experimentul nu reușește, vă vom spune cum puteţi chiar voi să-l realizați prin trezirea centrilor voștri proprii. Trebuie să păstrați liniștea.

Vă rog puneţi mâna dreaptă – nu deschideţi ochii – puneţi mâna dreaptă pe inimă. Mâna stângă fiind mâna dorinţei, trebuie menţinută tot timpul îndreptată către Mine. Numai mâna dreaptă se va muta, pentru că mâna dreaptă este mâna acţiunii. La acest nivel, trebuie să spuneţi – dacă purtaţi sacou, este mai bine să puneți mâna sub sacou – ca să fiți cât mai aproape de inimă şi mâna stângă pe genunchi, îndreptată spre Mine, confortabil. Acum, vă rog ca în inima voastră să întrebați cu toată sinceritatea, de 3 ori: „Mamă, sunt eu Spiritul?” De ce să-Mi spuneţi „Mamă”? – Pentru că altfel ar trebui să-Mi spuneți Shri Mataji ceea ce ar fi mai dificil. Deci, ca să facem totul mai uşor, numiți-Mă simplu „Mamă”. Întrebați: „Mamă, sunt eu Spiritul?” Pentru că Spiritul trebuie să vină în atenţia voastră, trebuie să deveniţi Spiritul. Mulţi cred că, dacă te rogi fără a fi realizat, Dumnezeu îți va îndeplini dorința. Nu o va face, pentru că nu aveți încă conexiunea. Trebuie să fiți conectați cu Dumnezeu. De aceea Iisus a spus că trebuie să vă naşteţi din nou. Acesta nu este un lucru artificial. Este o realitate. Din moment ce Spiritul este ghidul vostru, gurul vostru, nu mai aveţi nevoie să vă ghideze nimeni.

Coborâţi mâna pe stomac pe partea stângă şi apăsaţi uşor. Puneţi mâna dreaptă pe stomac, în partea stângă iar mâna stângă spre Mine. Apăsaţi uşor şi spuneţi – trebuie să puneţi mâna pe stomac, în partea stângă şi să apăsaţi uşor, pentru că acolo se află... Mâna dreaptă, mâna dreaptă, duceţi-o pe partea stângă şi puneţi-o pe centrul de pe partea stângă. Aici, puneţi întrebarea: „Mamă, sunt eu propriul meu ghid? Sunt eu propriul meu stăpân? Sunt eu propriul meu guru?” Puneţi una din aceste întrebări de 10 ori, pentru că acolo avem 10 sub-plexuri în interiorul nostru. Ulterior, propriul vostru guru, care este Spiritul, vă va ghida, pentru că dobândiți conştiinţa vibratorie, o nouă dimensiune în conştiinţa voastră. Veţi deveni conştienţi la nivel colectiv. Veţi deveni. Nu sunt doar vorbe, ci ce se întâmplă cu adevărat. Întrebaţi de 10 ori: „Mamă, sunt eu propriul meu ghid? Sunt eu propriul meu guru?”

Acum puneţi din nou mâna dreaptă pe inimă, şi aici puteţi afirma: „Mamă, eu sunt Spiritul.” Cu mâna pe inimă spuneți asta. Puneţi mâna pe inimă, mâna dreaptă pe inimă, unde se află Spiritul, unde rezidă Spiritul; este reflectat în inima voastră. Afirmaţi: „Mamă, eu sunt Spiritul”  – cu fermitate. Trebuie să afirmați de 12 ori. Spiritul este complet nevinovat. Nu comite niciodată păcate. Este fără pată. Este diamantul fără pată, care strălucește în interiorul vostru.

Trebuie să ridicaţi mâna dreaptă la baza gâtului, pe partea stângă. Tot timpul numai pe partea stângă. Baza gâtului pe partea stângă. Acesta este un centru foarte important, foarte important pentru occidentali. Se află în regiunea gâtului, la bază, pe partea stângă. Duceţi mâna dreaptă pe umăr, în partea stângă. Dacă o faceţi din faţă va fi mai uşor. Apăsaţi tare această zonă. La nivelul acestui centru, trebuie să spuneţi: „Mamă, eu nu sunt vinovat”, de 16 ori, pentru că dacă sunteţi Spiritul, cum aţi putea fi vinovaţi? Dar realmente trebuie să spuneţi: „Nu sunt vinovat.” Îndepărtați toate ideile despre greşelile pe care le-aţi făcut, despre păcatele pe care le-ați comis. „Mamă, eu nu am nicio vină.” Vă rog afirmați de 16 ori. Nu sunteţi vinovaţi, vina este doar în mintea voastră. Gândind, voi înșivă vă faceţi nefericiţi. Nu trebuie să vă simţiţi vinovaţi pentru nimic.

Acum ridicaţi mâna dreaptă pe frunte. De-a latul. Mâna dreaptă pe frunte. La acest centru trebuie să-i iertaţi pe ceilalţi. Este centrul guvernat de Iisus. El i-a iertat pe cei care L-au răstignit. În același fel, iertaţi pe toată lumea. Iertaţi pe toată lumea. Vă rog, iertaţi pe toată lumea. Oamenii spun că este greu să ierţi, dar dacă nu iertaţi, vă faceţi rău vouă înşivă, nu celor care v-au greșit. Deci spuneţi doar: „Mamă, eu iert pe toată lumea.” Din toată inima. Tot ceea ce spuneţi, va avea efect. Deci vă rog spuneţi: „Mamă, eu iert pe toată lumea.” Dacă nu o spuneţi din toată inima, nu va avea efect.

Acum, puneţi mâna pe creştetul capului, acolo unde aţi avut osul moale în copilărie. Presați tare cu palma. Rotiţi scalpul cu mâna, în sens orar - dacă puneți mâna lateral este mai uşor. Aici se află eliberarea voastră, este punctul în care vă primiţi Moksha, vă primiţi Realizarea. Şi Eu nu vă pot încălca libertatea. La acest nivel trebuie să cereţi: „Mamă, doresc să am Realizarea. Te rog dă-mi Realizarea” – de cel puţin 7 ori. Spuneţi asta de 7 ori. Iese multă căldură. Este un lucru bun. Lăsaţi-o să iasă. Acum ridicaţi mâna şi vedeţi dacă simțiți o briză răcoroasă sau caldă. Mai întâi va ieşi căldură. Puteţi verifica și cu cealaltă mână. Cu mâna dreaptă spre Mine, cu mâna dreaptă spre Mine şi stânga deasupra capului, vedeţi dacă simțiți o briză răcoroasă. Puteţi schimba din nou mâna, când doriţi puteți schimba mâna, şi să vedeţi dacă simțiți o briză răcoroasă.

Și-a primit Realizarea. Este născut realizat. Nicio problemă cu el. Lăsaţi-l pe el să simtă la voi. Încearcă să o simţi. Deasupra. El și-a primit Realizarea? Confirmările lor sunt corecte. Dacă vă confirmă. Tu ai primit-o cu mult timp în urmă. Ai simţit-o? Încă nu. Nu deschideţi ochii. Ţineţi ochii închişi. O veți simți. Schimbaţi mâinile pe rând şi verificați voi înșivă. Îndreptați-vă atenţia acolo şi verificați. Trebuie să o simțiți. Nu fiţi dezamăgiţi şi nu vă indispuneți din cauza asta. Continuaţi. Veți începe să o simțiți. Acum voi chema câțiva Sahaja Yoghini să verifice și să vă ajute. Veniţi, vă rog, în spatele acestor persoane. Chiar și cei care stau jos pot verifica. Acest copil poate să ne spună totul despre toți. Nu, aici. Ţineţi ochii închişi. Va funcţiona. Nu vă faceţi griji şi nu fiţi dezamăgiţi. Trebuie să aibă loc, trebuie. Aţi simţit briza răcoroasă? E bine, dacă ați simțit-o deja. Dar tu? Nu? De ce ești atât de dezamăgit? O vei simţi. John, verifică la acest domn. Nu vă gândiţi la asta, rămâneți în meditaţie. El a simţit. Primul a simţit. Cel de-al doilea domn.

(N.tr.- Shri Mataji tine o fetiță în brațe și trei copii stau în fața Dânsei. Le împarte năut).

Shri Mataji: Cum te cheamă?

Fetița: Anna.

Shri Mataji: Ea este Olympia, e Olympia. Va pleca în America. Va pleca în America.

Shri Mataji: William, vino te rog. Vino sus, vino sus. Ia, te rog, niște năut. Ia, te rog. Vino. William, vino te rog. I-au apărut dinții. (N.tr.- Shri Mataji se adresează sahaja yoghinei - mama băiețelului William)

Sahaja Yoghină: Da, i-au apărut doi dinți foarte mari, Mamă.

Shri Mataji: Cum poți mânca cu ei Willy? Te descurci?

Sahaja Yoghină : Are opt dinți în total.

Shri Mataji:  Bine.

(N.tr.- Mai mulți copii urcă pe scenă lângă Shri Mataji)

Shri Mataji: Vino prin partea asta, altfel ai putea să cazi. Vino prin partea asta. În regulă? Vom muta microfonul acolo. Ia niște năut. Vrei? Îți place? E bun? Mai vrei? Mai vrei? Bine, iată. Dar tu? Mai vrei și tu? Mai vrei? Unde se duce? În stomac?

(N.tr.- William apare lângă Shri Mataji)

Shri Mataji: Mai vrea năut. Du-te și digeră întâi. Trebuie să mănânci ce ai mai întâi. Ia năut. Vino, vino te rog.

Shri Mataji: Cine e acolo? Aniki. Cu toții ați stat acolo [neclar] la follow up. Încă puțin? Mai ia te rog.