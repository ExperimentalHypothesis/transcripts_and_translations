Veřejný program: Jaký je účel našeho života?, 01/11/1983, Hampstead Hall, Londýn, Anglie

Úvodní slovo (Dr. Reeves)

Huston, Los Angeles, San Diego, San Francisco, Vancover, Toronto, Boston a zpět do New Yorku. Je to fantastické. Měli jsme programy v centrech, dva, tři, někdy čtyři programy v každém městě a přišlo obrovské množství lidí. A dnes už je Sahadža jóga zavedená v těch dvou ohromných státech kontinentu Severní Ameriky. Šrí Mátadží se zcela jasně vyjádřila, že přišla zachránit svět. Přišla, aby dala výživu a podporu hledačům. A především přišla proto, aby vám pomohla stát se svým vlastním guruem, abyste zažili to, co přislíbil Kristus, abyste prožili své druhé narození a aby se stalo stěžejní součástí vašeho vlastního života. A projevuje se to tím, že my všichni, kdo máme realizaci, začneme být požehnaní. A co tento jev vlastně znamená? Realizace je v podstatě něco, co všichni hledáme. Hledáme to po mnoho svých zrodů. V indické tradici, v tradici hinduismu, je to pevně zakořeněná a neoddělitelná součást jejich přirozenosti, ta naléhavá vnitřní potřeba, kterou v sobě tamní lidé mají. V křesťanství se mluví dosti okrajově a snad až lehkovážně o druhém narození. Mnozí ani netuší, co to znamená, natož aby to zakusili. Buddha o tom také hovořil. Mohamed mluvil o čase vzkříšení. Ve skutečnosti to všechna Písma popisovala mnoha způsoby. Naposledy o tom mluvil Mohamed, který řekl, že v této době vzkříšení budou vaše ruce mluvit. Nemluvil o ničem jiném než o prožití seberealizace, kdy člověk tuto zkušenost vnímá svým centrálním nervovým systémem jako chladné vibrace proudící skrze ruce a z vrcholku hlavy. Hovořil o čase vzkříšení. Kristus hovořil o čase vzkříšení a nejen, že o čase vzkříšení mluvil, On nám vzkříšení umožnil. V hinduistické tradici se mluví o čase příchodu Ádi Šakti, o čase, v němž všichni hledači dostanou své Átma sákšátkár, dostanou realizaci. Ve svatých písmech to tedy bylo předpovězeno tolika způsoby. Mluvili o tom všichni velcí proroci. A ten čas teď nadešel. Tohle je ta doba. A musí zde být někdo, kdo přišel vykonat tuto práci. Někdo, kdo má nesmírnou sílu lásky, nesmírné soucítění, mocnou sílu transformovat nás z lidských bytostí do toho, co můžeme nazvat duchovní bytostí. Jestliže jsme se museli vyvinout ze zvířecího stádia v lidi, je velmi logické, že se musíme vyvinout v duchovní bytosti z této lidské úrovně vědomí, na které jsme teď. Takže postup je už přednastavený. Je-li k tomu tedy už vše připraveno, pak je to něco, co musí proběhnout spontánně. Musí to být něco, co se odehraje v našem vědomí, v našem vlastním vnímání, kdy poznáme, že jsme se vyvinuli v něco vyššího. A proto musí přijít někdo zcela výjimečný, aby tohle dokázal. A jestliže Šrí Mátadží tohle dokáže, probudit v každém z nás tu skrytou spící energii, která není nic jiného než odraz Ducha svatého v každém z nás, energii Kundaliní, o níž se hovoří v hinduistických spisech, jestliže Ona přišla, aby tohle vykonala a dala nám všem Átma sákšátkár, dala nám všem druhé narození, pak my musíme se vší pokorou přijmout, že toto je chvíle, kdy se nám dostane požehnání. Že nastal čas, kdy máme něco získat. Je to okamžik, kdy musíme projevit svůj hlad po tom stát se něčím vyšším. Celé to hledání, které v sobě máme, všechna ta touha stát se něčím vyšším, kterou cítíme, může být naplněna. Mnoho guruů, kteří nabízejí své služby, tedy takzvaní guruové, kteří se dnes nabízejí, přislibují možnost realizace až za nějakou dobu. Říkají, že až časem. Ale v Sahadža józe, v přítomnosti Šrí Mátadží, přichází opravdová zkušenost. Něco se skutečně stane. Bude to zkušenost vašeho vlastního nervového systému s týmž zážitkem, který byl předpovězen Kristem, Buddhou, o kterém psali světci v Puránách (v posvátných indických spisech), který předpověděl Mohamed. A vy to zažijete. Šrí Mátadží je tedy ta, která vám tuto zkušenost může předat. A vy z tohoto setkání odejdete jako nový člověk – duchovní bytost. Před seberealizací je lidské vědomí omezené. Ve skutečnosti jste omezováni těmito dvěma balóny, které vidíme na schématu, které se v nás nacházejí v našem limitovaném mozku. Přičemž naše dvě hemisféry by se v našem jazyce snad daly nazvat jako mozek cítící, který je na pravé straně, a mozek mechanický na levé straně. Ty dvě limitované, iluzivní sféry, o nichž jsme si ve své zmatenosti a naivitě často mysleli, že jsou konečným produktem naší evoluce. Dostali jsme se vlastně jen na práh dalšího stádia evoluce. Všechna ta proroctví, všichni ti velcí proroci hovořili o tisíciletí míru, o časech bratrské a sesterské lásky, o miléniu, které bylo přislíbeno. Tento věk musí přijít. A my jsme ti, kteří ho mají zdědit. Nemáme ho jen zdědit, my jsme ti, kteří ho mají učinit skutečností, my – hledající. Co je v nás tedy tím, co tohle umožní? Uvnitř nás se nachází jemnohmotné tělo, máme sedm čaker. Múladhára, což je ten červený kruh úplně dole. A Kundaliní, která leží nad ní a není ničím jiným než odrazem Ducha svatého v nás. Máme Svadhištána čakru, Nábhí čakru, srdeční čakru, krční čakru Višudhi, Ádžňa čakru, která je centrem pána Ježíše Krista, a dostáváme se k sedmému centru, a to je Sahasrára. Každé toto centrum je v nás subtilním milníkem naší duchovní evoluce. Jsou umístěna v nás. A zrod za zrodem se v nás tato centra rozvíjela, souběžně s příchody Inkarnací, v souladu s tím, jak se otevíraly další stupně naší evoluce. A teď jsme na sedmém stupni. Jestliže tohle je centrum Ježíše Krista před dvěma tisíci lety, tak tohle je současnost. A proto teď začínáme milost Boží cítit na dlaních svých rukou, začínáme cítit, jak vyvěrá z vrcholku naší hlavy, začínáme dekódovat nevědomí, dekódovat nevědomí. Protože díky seberealizaci se staneme kolektivně vědomými. Jak už jsem řekl, Mohamed hovořil o čase, kdy vaše ruce budou mluvit. A tohle je ta chvíle. Šrí Mátadží přišla. Posaďte se prosím. Narodili jsme se tedy do velmi významné doby. Je to doba odhalování skrytého, doba nového probuzení. Když jsem vám naznačil, že ten, kdo to umožní, je Šrí Mátadží Nirmala Déví, pak jednoduše říkám, že Ona je tou Matkou, která vám přišla dát vaše druhé narození. Ve skutečnosti je to spíše kuriózní, že jsme si tohle neuvědomili dříve. Že v minulosti, před dávnou dobou, zde byl věk Otce. Boha Otce. Vlastně až do doby Šrí Krišny se tato energie projevovala skrze velké Inkarnace, které nás přicházely učit. Skrze učení Abraháma, Mojžíše a tolika dalších. A pak, před dvěma tisíci lety přišel Ježíš Kristus – doba Syna. A i mnoho křesťanských mystiků psalo o třetí osobnosti, například Joachim z Fiore. Mnozí, kteří byli poněkud opomíjeni, hovořili o době Ducha svatého, o éře svatého Ducha. A to je éra, do které jsme teď vstoupili. Je ale zřejmé, že když je zde Otec a Syn, musí být i Matka. A je to Matka, kdo nám dává naše narození. Je to Ona, kdo nás přivádí do této éry osvícení, Ona je ta, která nám uděluje druhé narození. To ona nás dělá podobné malým dětem, o čemž tak krásně hovořil Kristus. To ona nás vyživuje, to ona nás utišuje. Vzpomeňte, co říkal Kristus: „Pošlu vám rádce, utěšitele, Ducha svatého, který vás vše naučí.“ Co tedy myslel tím, že pošle rádce? „Dám vám vědění, dám vám útěchu, výživu, dám vám vykoupení příchodem Ducha svatého.“ Ta doba nastala. Učení Šrí Mátadží je dnes přijímáno po celém světě. Na celém světě teď lidé přijímají a prohlubují svou realizaci. Jinými slovy podílejí se na zrodu té velké duchovní civilizaci, jež byla přislíbena. Jako matka je tu tedy nejen proto, aby vám dala narození, ale aby vás i vyživila, dala vám soucítění. A toto soucítění se začíná projevovat v tolika z nás, v tolika hledačích. Jestliže v minulosti jsme jako prostředky k dosažení svého božství měli koncepce založené na dominanci a snad i agresi, jestliže nám Kristus poskytl vzor a cestu, která byla tak naplňující a velkolepá, pak nyní získáváme novou kvalitu, která se musí projevit v každém z nás. Je to kvalita matky. Tato mateřská kvalita se musí projevit u obou, u mužů i žen. A když se tak stane, svět se změní. Staneme se těmi, které Wiliam Blake popisoval jako proroky. Zrozeni k tomu vytvářet proroky z druhých. Staneme se lidmi, kteří svou existencí přivodí vznik té duchovní civilizace. Ze všech těchto důvodů vás naléhavě žádám, abyste o to s velkou pokorou v srdci požádali, protože se to musí stát spontánně. Musíte o to požádat. Musíte se nacházet v rozpoložení, ve kterém chcete přijímat. Bůh si ve skutečnosti přeje, abyste to získali. Je to součást plánu. Hledači musí být odměněni. Zkuste tedy být dnes v rozpoložení, které vám dovolí vztáhnout ruce směrem ke Šrí Mátadží, jako když o něco žádáte. A až se to stane, dovolte si ponořit se do toho, jít do hloubky. Protože tohle je pouze začátek té nejvíce vzrušující události, která se kdy odehrála. Je mi velkým potěšením, dámy a pánové, být zde v Londýně, ale především, být tím, kdo má možnost představit vám naši drahou, milovanou Matku, Šrí Mátadží Nirmalu Déví.

Projev Šrí Mátadží:

Klaním se všem hledačům pravdy. Jak vám již řekl doktor Reeves, musíte se něčím stát. Čím bychom se měli stát? Narodili jsme se jako lidé a bereme za samozřejmé, že jsme lidmi. Musíme si ale položit otázku, proč jsme lidskými bytostmi? Jaký je účel našeho života? Je možné, aby celá evoluce byla bezúčelná? Aby za ní nestála nějaká hra Božského? A proč tomu byla věnována taková péče, proč jsme se stali lidmi? Nejdříve tedy musíme dojít ke správným závěrům, můžete to nazvat (nesrozumitelné) Musíme pochopit, že jsme se ještě nestali tím, čím se máme stát. Proto jsme zmatení. Neznáme odpovědi na tyto zásadní otázky. Někteří v Boha věří, jiní v Boha nevěří. Někteří věří v Krista, jiní věří v Mohameda. Někteří věří v Krišnu... Někteří říkají, že je vše jen o vědě. Jsme tak zmatení a ani nevíme proč. Je to proto, že jsme se dosud nestali tím, čím se máme stát. Řekněme, že jste dostali nějaký nástroj, ale nic o něm nevíte. Pak tedy netušíte, k čemu má ten nástroj sloužit, proč byl vytvořen a k čemu ho tedy použít. Proto je tu ta zmatenost. Zmatenost až takových rozměrů, že jsme si v té zmatenosti utvořili vykonstruované názory, mentální výplody, umělé, bez sebemenších biologických podkladů. Neexistuje žádné biologické opodstatnění pro naše mentální výjevy. Například jen se posadit a začít vymýšlet, že když utvoříte takovou a makovou vládu, pak budou lidé v pořádku. To je vaše vlastní mentální představa, která v sobě nemá nic živoucího, je to jen mrtvá myšlenka. Už jste někdy dokázali díky změně vlády transformovat lidi? Byla jsem v Rusku, v Číně, v Americe, na všech těchto místech... Lidské bytosti jsou úplně stejné, není mezi nimi vůbec žádný rozdíl. Někteří jsou možná o něco čestnější, jiní méně, jedni jsou nemorální, jiní jsou méně nemorální, ale v podstatě najdete každý typ člověka všude na světě. Je tedy třeba porozumět tomu, že tyto mentální představy, které jsme si vytvořili o některých věcech... Např. o sociální práci. Lidé si myslí, že když se budou zabývat sociální prací a tím vším, podrobí si své ego. Přitom ti nejegoističtější lidé jsou právě sociální pracovníci. Těmito mentálními představami jsme si také utvořili všemožné normy. Např. když se tu posadím a rozhodnu, že komusi udělím titul. Stal se z něj tedy pán s titulem. Tím je vyřazen, skončil, odteď už je navždycky slepý k realitě. Protože on teď žije něčím nereálným, co mu někdo dal. To je realitě tak vzdálené. Není za tím žádná živá síla. Viděli jste někdy někoho, že by se změnil poté, co dostal titul nebo hodně peněz? Naopak, stane se ještě horším! Nikdy se ničím takovým nezlepší. Jaký to má důvod? Proč se stává, že když se pustíme do něčeho takového, potom zjistíme, že se nic nezdařilo? Mluvíte o demokracii, stane se démonokracií. Mluvíte o komunismu a zjistíte, že je to další bolehlav. Ať mluvíte o čemkoli, zvrátí se to v nesmysl, který se obrátí proti vám. Ať se zkusíte dát na cokoli, obrátí se to proti vám. Věda. Věda se teď zvrátila v atomovou válku. Jak z vědy vzešla atomová válka, to nikdo neví, ale je z toho náhle hrozba pro celý svět. Počítače. Zítra nám začnou počítače vládnout. Jasně vidíme, jak se tohle všechno děje, máme z toho strach, jsme šokováni. My ale nevíme proč, proč vše, co vyzkoušíme, se nám vymstí, omotá si nás to kolem prstu, zotročí nás to. To proto, že za tím nestojí žádná živá síla. Je to pouze mentální, na mentální úrovni. Lidé se pohybují pouze na mentální úrovni. Musí tedy existovat vyšší úroveň, která se otevírá tehdy, když se napojíte na živoucí sílu. Pojďme se tedy podívat na to, co je to ta živoucí síla. Živoucí síla je to, co způsobí, že semínko vyklíčí. To matka Země dává semínku vyklíčit. Když se díváte na matku Zemi tak jak je, nic nenajdete, vůbec nic. Je to jen hlína. Ale vložíte-li nějaké semínko do té zdánlivě bezvýznamné věci, do té hlíny, ona to semínko probudí k životu. A pak zjistíte, že se z květů stalo ovoce, automaticky. Je to svět plný zázraků, když se začnete dívat na živou práci té živoucí síly. A protože my s ní nejsme ve spojení, ať děláme cokoli, přivede nás to do potíží. Příroda to tak nemá. Zatímco my ano, a sice proto, že jsme ztratili svoji biologickou podporu nebo-li přirozené procesy. Nejednáme biologicky, jsou to jen mrtvé úkony. Vše, co děláme, je mrtvé, jak jsem vám už říkala, že z mrtvého stromu vyrobíte židli a myslíte si, že jste něco vyrobili. Z neživé věci je další neživá věc, je mrtvá. A tyto mrtvé věci nám pak vládnou. Vyrobíte židli a už nedokážete sedět na zemi. Pak se dáme na něco jiného, antikulturního, což je zase to samé. Jak na houpačce. Teď nechceme demokracii, tak šup do komunismu. Z komunismu do demokracie, z demokracie do komunismu. Není v tom žádný vývoj. Zkusme se podívat, co je to biologický vývoj. Jak víte, v našem těle jsou peptidy. A biologický pohyb peptidů je takový, že se pohybují spirálovitě. Když je pohyb do spirály, je biologický. Když je ale lineární, říká se, že ztratily svou biologickou výživu. Nenesou v sobě žádné živé kvality, staly se lineárními. Takže tato výživa v nás, ten pohyb do spirály, existuje v našich nervech, ale může se stát zcela lineárním, který vede ke smrti. Všechny naše mentální projekce jsou lineární. S jejich pomocí totiž nedokážeme ve svém vědomí postoupit na vyšší úroveň. Je to jen na povrchu. Nějakého člověka může napadnout: „Ó, musím zlepšit celý svět, udělat to a to.“ Potkala jsem kdysi muže, který byl u kormidla celosvětového míru, jedna z nejnarušenějších osobností, jakou jsem kdy potkala. Poskakoval takhle, pak zas takhle, mysl měl narušenou vším možným. Přitom je ve vedení celosvětového míru, představte si to. Co se to s tím pánem děje? I když přemýšlí o míru, o velkých věcech, mluví o vyšších ideálech a podobně, co má ve svém nitru? Nic! Vůbec žádný klid. Jsou to jen vnější řeči. Proč to tak je? Je to proto, že je to jen lineární. Vžil se do svého postavení vedoucího míru, musí mluvit o velkých věcech, o ideálech, ale pak to celé zkolabuje. Měli jsme společenství národů, teď máme unie, jen samé fiasko. Co je třeba udělat, abychom aktivovali pohyb do spirály? Nejprve musíme správně pochopit, že vše, co jsme doposud dokázali, byl lineární pohyb. Nebylo to biologické, živé. Nedokážeme změnit květ na plod. Neumíme vytvořit nic živého. Nedokážeme tvořit živoucí procesy. A jakmile tohle pochopíme, je třeba si uvědomit, že se musíme stát něčím víc, být ve spojení s tou živou silou, s tou vše konající silou. Co můžeme udělat, abychom se na tuto vše konající sílu napojili? Co jsme vlastně udělali proto, abychom se stali lidmi? Nic. Stali jsme se jimi spontánně, sahadž. Sahadž, spontánně. Byla to prostě určitá síla v nás, která to vypracovala. Udělala z nás lidi, my jsme pro to neudělali nic. Musíme tedy pochopit, že jestliže je to živoucí proces, pak nemusíme dělat nic, je to bez úsilí. A tohle mají lidé problém pochopit. Je to pro ně velmi těžké, protože žijí se svým egem, které nechce přijmout, že to nemůže udělat samo. Myslí si, že to mohou udělat sami. To ale není možné. Nejde to. Vyklíčení semínka musíte přenechat matce Zemi. Vy je nemůžete vyklíčit. Můžete je zkusit rozpitvat, analyzovat, zkoumat mikroskopem... Ale vyklíčit je nedokážete. Aby vyklíčilo, musíte to přenechat matce Zemi, která to umí. Pro začátek musíme pochopit, že nedokážeme dělat vůbec žádnou živoucí práci. Když se v nás rozvine tato pokora, pak začneme pátrat po tom, co by se v nás mělo změnit, abychom dokázali tuto živoucí sílu také ovládat. Nemuseli jste dělat nic proto, abyste se vyvinuli, nemusíte dělat nic ani proto, abyste se stali vyššími. To znamená, že je ve vás zabudován dokonalý mechanismus, který to vypracuje. Předkládám vám to jako hypotézu a měli byste tomu zkusit porozumět jako vědci, s otevřenou myslí. Protože se jedná o Boží vědu. Doteď byla neznámá. Je to vědění kořenů, dosud všem neznámé, mohu říci, známé jen pár lidem, kteří se rozvinuli a dostali se nad stav, který je pouze mentální. A je jen velmi málo těch, kteří o tom vědí. Toto vědění není novodobé, je staré tisíce let. Jak jsem však řekla, není to vědění o stromě, které máme, je to vědění o kořenech, jemuž musíme porozumět. Vědění o našich kořenech je o tom, že ve svém těle máte kořen. Říká se mu... (Mohl by sem někdo přijít, prosím?) Zde, v křížové kosti, je umístěna ta, které se říká Kundaliní. To slovo pochází se sanskrtu. Není se třeba sanskrtu obávat. Když jsem prvně přijela do Ameriky, překvapili Mě svou první otázkou: „Proč byste sem měla jezdit a učit nás věci, které jsou ve vaší zemi?“ Řekla jsem: „Pro Mě v tom není rozdíl, ať jde o Ameriku nebo o Indii.“ Proč jste jeli do Indie, abyste nás učili o vědě? Proč lidé mají takový postoj? Ať už je vědění kdekoli, pokorný člověk ho tam musí jet hledat. Tohle bylo objeveno před čtrnácti tisíci lety a mám za to, že v Anglii tehdy ještě žádní lidé nebydleli. Proč by se tedy někdo měl cítit dotčený? Když máte za to, že jste Angličané, Američané, tak se mýlíte! Jste lidské bytosti. Bůh takto svět nikdy netvořil. Jsme všichni jedním a všichni mají jeden druhému pomáhat. Kdyby si květ myslel, že on je květ, a list, že je listem, a kořeny se zabývaly jen sebou, jak myslíte, že se pak ten strom má rozvinout? Jsme jedním. Není to tak, že jeden je stromem, druhý listem a další květem a vším možným. Uvažovat takto, je zase další mentální projekce, že já jsem tohle a já jsem tamto. Jste pouze lidská bytost, kterou Bůh stvořil svou milostí až na úroveň té nejkrásnější bytosti, vyvrcholení Jeho tvoření. Řekla bych, že na Západě je snad více hledačů, než máme na Východě. Ale ne proto, že by se jednalo zrovna o Anglii nebo o Ameriku. Neznamená to nic jiného, než že Bůh má svá požehnání pro celý svět a toto poselství je pro všechny. Nejprve tedy musíme porozumět tomu, že tohle je vědění o kořenech a dokud ho nepoznáme, nemáme sebemenší právo kritizovat je. Navíc, kritizováním nic nezískáte, jen tratíte. S naprostou otevřeností studenta tedy musíme pochopit, že tato úžasná síla je v nás uložena v křížové kosti, ať už jste Australan, Američan, Angličan, Ind nebo jste třeba z Timbuktu. Do vás všech, jestliže jste lidé, Bůh vložil tuto sílu. On ve skutečnosti žádné rozdíly nevnímá. To jen my to tak vidíme. Pro Něj se jedná o jeden svět, překrásný svět, který stvořil, ve kterém všechny lidské bytosti jsou jeho dětmi. V té křížové kosti tedy leží ta úžasná věc, které se říká Kundaliní. Tato Kundaliní je vaším mateřstvím. Je to kvalita. Nezáleží na tom, jestli se jedná o ženu nebo muže, je to vlastnost, typ člověka, jeho osobnost. Ze současné doby bych mohla jmenovat Mahátmu Gándhího, kterého lidé považovali za velkého člověka, protože měl kvalitu milosrdenství, měl kvalitu dávání, vyživování. Stejně tak všichni světci světa měli tuto kvalitu. Byli mateřští, plni soucitu, lásky... Kristus byl také takový. Byl až natolik soucitný, že Jej nelze běžným způsobem nazývat mužem. Protože muž je spojován s násilím, agresivitou, a vším možným, aby předvedl své ego. Ne! On byl osobnost, která je plna milosrdenství, výživy. A jak to udělat, abychom se stali takovou osobností? Znovu říkám – nijak. Protože je to už všechno ve vás. Projev Kundaliní uvnitř vás je projev takové velké osobnosti. Když se vám to stane, sami začnete být jako matka Země. Kdy dokážete dávat, dokážete se projevit, kdy se sami stanete soucítěním, a vaše soucítění samo jedná. Dnes, Kali juga, což je moderní doba, doba zmatku, skončila. Je doba Krita jugy, to znamená čas, kdy tato živoucí síla začne konat. A ta živoucí síla musí konat skrze vás. Stanete se zprostředkovatelem této živoucí síly. Popravdě se v tom stanete mistry. A to krásné na tom je, že se to projeví i uvnitř vás. Kupříkladu, když elektřina proudí do tohoto nástroje, nic s ním nedělá. Ale když tato síla začne proudit skrze vás, zcela vás transformuje v novou osobnost, o které Kristus hovořil, když řekl, že se musíte narodit znovu. Opět, lidé se mohou lineárním způsobem uměle označit za znovu narozené. Když se vám to ale skutečně stane, naprosto vás to změní zevnitř. A ta změna je natolik viditelná, a natolik aktivně působící, protože začala Krita juga, že až žasnete, nemůžete uvěřit, jak je to úžasné. Byli jste totiž úžasně stvořeni, naprosto úžasně, a to všechno se začne projevovat, jakmile začne být aktivní. Člověk by měl tedy vědět, že byl stvořen s velikou péčí, velkou láskou a za zcela jedinečným účelem, a to těšit se láskou svého Otce. Když ve vás Kundaliní začne stoupat, prochází šesti centry. Neprochází sedmi, to sedmé je strážce. Ona tedy vytváří spirálovitý pohyb v našem vědomí. Samo vědomí dostane formu spirály a namísto kyvadlového pohybu se začnete pohybovat tak, že vás to dostane výš. Vaše vědomí se dostane výš, než je dnes. Lidské vědomí se tedy stane vyšším. O tomhle panuje tolik mýtů, které pocházejí z neznalosti. Začínáte-li totiž po něčem pátrat v neznalosti, stává se, že cokoli naleznete, je jen částečná pravda nebo i nepravda. Například, když si ve tmě všimnete tohoto, můžete si myslet, že je to had. Ten kabel může vypadat jako had. Ale řekněme, že se náhle stanete osvíceným... Samozřejmě, zpočátku to světlo nemusí být dostatečně silné, u některých lidí je jen slabounké, jen probliknutí. Ale začnete to vidět. A postupně, když světla přibývá, řekla bych, když se lucerna zdokonaluje, pak začnete zcela jasně vidět, co se ve vás pokazilo, a začnete to napravovat. A to nové vědomí, kterého dosáhnete, není něco, na co lze vydat diplom ve smyslu – teď jste realizované duše, dejte si nálepku a jděte na to. Takhle to není. Vy si toho nového vědomí budete vědomi. Když totiž Kundaliní poprvé prochází skrze tuto oblast fontanely, tehdy odtud cítíte vycházet chladný vánek Ducha svatého. V jazyce sanskrt se svatému Duchu říká Ádi Šakti. Nanejvýš překvapující je, že v Bibli se, nevím proč, o svatém Duchu příliš nemluví. Ádi Šakti je Duch svatý. A máte-li něco zjistit o Ádi Šakti, musíte se obrátit na indická Písma. Dokonce i ve Starém zákoně se říká, že židé o Ní věděli. Tato síla, jež je všepronikající Silou Boha, síla Jeho lásky, se tedy stane evidentní, protože ji začnete cítit svými prsty. Jak říkáte v angličtině, poznáte to špičkami prstů. Vaše ruce začnou mluvit. Dokážete cítit i jiného člověka. Můžete k někomu nasměrovat ruku a poznáte, která centra má napadena, protože zde mají své reflexe – páté, šesté, sedmé, z pravé strany. A ... páté, šesté a sedmé levé strany. Toto je emocionální strana a pravá je fyzická a mentální strana. Doktoři si ale s psychosomatikou nedokážou poradit, ani s psychologickými záležitostmi. A je to velký problém. Všechno totiž pouze analyzují. Přitom je důležité, aby lékaři znali obě strany lidské bytosti, nebo spíše tři strany. Fyzickou, mentální a emocionální. Jenže tomu tak není, oni se zabývají jen částí a psychologové jinou částí. A z toho důvodu nemůžeme zjistit původ problémů, které máme. Když ale Kundaliní stoupá, prochází těmito šesti centry, která jsou milníky naší evoluce. A to vás zcela sjednotí. Nejprve tedy získáte sjednocení. Překvapí vás, že se díky tomuto sjednocení vyléčíte po fyzické stránce. Už jsme byli kritizováni v novinách, že jsme začali léčit lidi. Díky Bohu, že nejsme v Americe, tam by nás zavřeli. Protože tamní doktoři nedovolí, aby někdo někoho léčil. Ale my nikoho neléčíme, to se děje samovolně, jak Kundaliní stoupá, děje se to automaticky, že se stanete ucelenou bytostí. Tímto sjednocením budete vyléčeni. Vyléčíte se sami, nikdo jiný vás neléčí. Nevím, zda je možné právně trestat člověka, který vyléčí sám sebe. To je ale přesně to, co se stane, že se sami vyléčíte a budete vědět, jak se léčit. To ale nic není. Není to pouze o fyzické stránce, to, co se s vámi děje. To je pouze to nejmenší z nejmenšího. Vyléčili se dokonce i lidé, kteří trpěli mentálními problémy. Třetí stránkou toho je, že jste v pořádku fyzicky, mentálně a také emocionálně. V anglickém jazyce panuje zmatek mezi mentálnem a emocemi. Když musíte říct mentální – týkající se mozku, pak slovem mentální myslí blázna, mentální případ. Přitom je to srdeční případ. Protože používá srdce. Vzlyká, pláče... To jeho hlava vynechává, tím se to vyrovnává. A když přespříliš pracuje hlavou, pak vynechává srdce. To je rovnováha přírody. Když máte tedy problém, že příliš přemýšlíte... Někteří lidé jsou jak šílení, neustále přemýšlí, jako blázni, nedokážou zastavit své myšlenky. Myslí, myslí, myslí a myslí. A přemýšlí o bláznivých věcech, ale nemohou to zastavit. Když tedy Kundaliní vzestoupí tímto místem, začnete být bez myšlenek. Nemusíte přemýšlet, můžete myšlenky zastavit. Když chcete, přemýšlíte, když nechcete, zastavíte je. Není nutné, abyste přemýšleli. A to se přesně děje. Když Kundaliní prochází tudy, Ádžňou, pak se mentálně zcela uklidníte. Tuto záležitost, zvedání Kundaliní, což je práce Boha, nelze prodávat. Nemůžete s tím obchodovat na lidské úrovni, je to neprodejné. Prostě to nejde. Děje se to automaticky. Funguje to díky Božímu požehnání. Nemůžete prodávat nic, co je Božím požehnáním. Jak stanovit hodnotu? Právě kvůli tomuto bodu mnoho lidí Sahadža jógu odsoudí. Myslí si, že když se to neprodává, musí to být k ničemu. Má to tak nesmírnou hodnotu, že za to nelze platit. Nejprve musí vzestoupit Kundaliní. S těmito třemi výhodami je nejvyšší ta čtvrtá. Že se stanete Duchem. Duch je ten, kdo je uvnitř vás mistrem. Stanete se tedy svým vlastním mistrem, svým vlastním guruem. Nikdo vám nemusí říkat: „Udělej to a ono.“ Jste vedeni. Protože jakmile Kundaliní vystoupá, začnete v rukou cítit chladný vánek. Dává vám tedy nové vibrace, novou dimenzi, díky které víte, co dělat a co ne. Například, chcete něco udělat, chcete si koupit knihu. Nemusíte se o tom rozhodovat. Jakmile se ke knize přiblížíte, buď cítíte chladný vánek, nebo vám z toho bude horko, z příšerné věci vás to může až pálit. A takovou za žádnou cenu nebudete chtít, chcete chladný vánek, kterým se těšíte. Vzdáte se jí. Zanecháte věcí, aniž by vám to někdo říkal, protože vám to ukazují vaše vibrace. Duch, který září do vašeho vědomí, vám to říká, a vy začínáte chápat, že teď jste se stali svým guruem, protože váš guru přebývá ve vás jako Duch. Zatím se ještě neprojevil ve vaší pozornosti, proto máte obavy. Ale jakmile se projeví, jakmile se projeví, užasnete, že se sami můžete stát guruem sebe sama. Nepotřebujete, aby vám někdo radil, zvládnete to udělat sami. Dokážete na to přijít sami. Nikdo vám nemusí nic vysvětlovat, opravovat vás, ani nic jiného. Začnete se sami napravovat, funguje to automaticky. A když víte něco málo o tom, jak to dekódovat, jak vypracovat vaše problémy, prostě to zvládnete. Budete svým vlastním guruem. Právě tím se musíte stát. Samozřejmě jsem řekla, že za to nelze platit. Je urážlivé už jen pomyšlení, že byste za to platili. Nikdo nechápe, že toto je vyslovené dobrodiní, absolutní. Není to koupitelný čin dobra. Je to kompletní, absolutní dobro. A za takové dobro nelze platit. Kdybyste zaplatili, už to nebude dobro. Proto za to nemůžete platit. Nemůžete to vypracovat, musí to fungovat samo. Na Západě existuje problém, že lidé přemýšlí o tom, proč by to Matka měla dělat. Ujišťuji vás, že je to nevděčná práce. Vy to dělat nemůžete. Kdyby ano, ráda půjdu na odpočinek. Vy to ale dělat nemůžete a o to jde. Je to má práce, co s tím nadělám? A pokud jsem to Já, co mám dělat? Když to mám dělat Já, když jsem k tomu určena, co Mi zbývá? Řekněme, že máte své určení, jste policista. Musíte vykonávat práci policisty. Tak jak byste to mohli zpochybňovat? On to musí dělat. Jako byste mohli říct, že jsem za to placená... Nebo můžete říct, že je to má práce. Musím to dělat, ačkoli vím, že je to velmi nevděčné a nesnadné. Není snadné, aby to vyšlo, není to jednoduché. Každý realizaci dostat nemusí. Nemohu to garantovat. Nemohu říct, že všichni realizaci dostanete, je to velmi složitá věc. Někteří bez toho ještě chvíli budou. Není důvod se tím trápit. Je třeba něco opravit, něco odčinit, jak se říká. Je třeba nastartovat Kundaliní, případná napadená centra je třeba vyčistit, uvést do chodu. A my musíme mít plné pochopení a soucítění se sebou samými, lásku a respekt pro sebe sama, že když se máte stát světlem, je třeba se přizpůsobit a spolupracovat. Ale potíž je v tom, že přítomnost ega je největší překážkou realizace. Já! Já mám rád tohle, jsem ten a ten! Když řeknete „já“, nemluvíte o sobě samém, o svém Duchu, to vaše ego o sobě mluví. Když se stanete Duchem, neřeknete „já“, co řeknete? To. Mluvíte ve třetí osobě. Řeknete: „Ono to nestoupá, nevypracovává se to, ono to... ve třetí osobě. Nikdy neřeknete: „Já zvednu Kundaliní.“ Řeknete: „Kundaliní nestoupá.“ „Kundaliní tam nedošla.“ Začnete mluvit ve třetí osobě. Takže za nic nezískáváte zásluhy, ani ostudu. Teď záleží jen na vás, abyste to pozorovali a sami si udělali obrázek. Záleží na vašem umění pozorovat. Ničemu z toho, co vám doktor Reeves řekl, nemusíte věřit. Záleží pouze na vašem vlastním pozorování a smyslu proniknout do hloubky. Jako když jsem navštívila jednu spolkovou organizaci, jejímž předsedou byl dvaaosmdesátiletý pán, který získal realizaci. Hovořila jsem o omylu Junga, ve kterém bodě se spletl. Pochopili to velmi dobře. On pak velmi pokorně vstal a řekl: „Matko, naučila jste se o našich věcech, pojďme teď hovořit o vašich, pojďme se učit od vás.“ A na druhém setkání řekl: „Už jsem si všiml, neptám se, je to můj postřeh, je-li správný – že vy nevěříte v čas, že čas tedy neexistuje... předáváte to jako lusknutím prstu. Záleží to na vaší všímavosti. Nerada bych ale o sobě přijímala jakékoli myšlenky, protože vím, že je to hrůza. Někdy to může působit proti Mně, chci říci, že někteří lidé odejdou, prostě to neunesou. O tom to tedy není. Musíte na to přijít sami, sami pozorovat. Já od vás nemohu nic získat, vůbec nic. Nemůžete Mi dát nic, ať už zkusíte cokoli. Není si o co říct. Jste to vy, kdo musí něco získat ode Mě, tak to raději přijměte. Jsem jako paní pokladní v bance. Chápete? Vy máte své šeky, já od vás nic nedostanu. Pokladní je placená, dobrá, v tom je rozdíl, placená zaměstnavatelem. Ale ne vámi! A na Mě je, abych od vás ty šeky vzala a proplatila je. Když jste tedy v takové pozici, budete se za to na Mě zlobit? Udeříte na svého bankéře: „Proč to pro mě děláš?!“ „Proč bych si od tebe měl brát peníze?“ Pokud je to takto pochopitelné, pak vidíme, že mezi námi je určitý styčný bod. Pak můžeme pomýšlet na realizaci tak, jak je zapotřebí, aby proběhla. Všichni musíte mít svůj klíč, kterým je váš Duch, uvnitř vás samých. Možná tomu rozumím více než vy. Vy znáte mnoho věcí lépe než já. Neporadím si dokonce ani s igelitovým sáčkem. Ale vím, jak probudit Kundaliní. V tolika triviálních věcech jsem beznadějně k ničemu a vy to zvládáte mrknutím oka, ale Já to neumím. To je v pořádku. Jsem tedy při setkání s něčím takovým poněkud pokorná. Nevadí mi to. Hodně toho neznám. Ale jednu věc vím, že vy jste Duchem, kterým se musíte stát díky probuzení své Kundaliní. To je to, co matka může udělat, apelovat na vás – vytvořte si správný úsudek, že to musíte získat, je to uvnitř vás a vy to musíte získat. Vnutit vám to ale nemohu. Nemohu vás donutit to přijmout. Nebo kdybyste to získat nechtěli, tak to prostě nebudu moci udělat. Nebude to možné. Není v tom žádná hypnóza. Je to něco, co se musí udát, v úplném souladu s vaší svobodou. Doufám, že této nové metodě porozumíte, že když máte jít ke kořenům, musíte se stát subtilnějšími, než jste. A stát se subtilnějším, znamená stát se Duchem, vaše Kundaliní se musí probudit. Pokud teď máte nějaké otázky, můžete se Mě zeptat. Ale není třeba být ke Mně agresivní, Já jsem si od vás nepřišla nic vzít. Máte-li ale nějaké otázky, můžete se Mě zeptat. Jedno musím říct, že jestli chodíte k jiným guruům a podobně... Protože jsem viděla, že někteří chodí k jiným guruům, a myslím, že tito guruové se cítí ohroženi, protože Já neberu žádné peníze a oni se tím cítí ohroženi, zřejmě. Jste-li zavázáni nějakému guruovi, nebo dosud k někomu připoutáni, můžete odejít. Nepřišla jsem proto, abych se tu s vámi o tom přela. Můžete odejít, je to vyloženě vaše svobodná volba. Chcete-li se však stát Duchem, chcete-li získat realizaci, jste vítáni a Já vám s tím velmi ráda pomohu. Položte Mi teď své otázky, máte-li nějaké. (Neslyšitelná otázka z publika) Ano? Co se stane s naší realizací, když tělo zemře? Co se stane s Kundaliní a Duchem? To je opět futuristické, buď v přítomnosti, mé dítě, ano? To je velmi futuristická otázka. Teď se zemřít nechystáte, o tom vás mohu ujistit. Teď ještě ne. To probereme později. Proč byste se totiž měli zabývat smrtí, právě teď? Já mluvím o věčném životě. Přijměte to, buďte v přítomnosti. Dobrá? Je to dobrá otázka, ale proč se zabývat smrtí? Matka vám právě odpověděla. Právě jsem vám to řekla. Není tu na to čas, zaslouží si to samostatnou přednášku. Dobře? Řeknu vám o tom později. Napíšu vám o tom. Nechte mi adresu, napíšu vám o tom. Další otázku prosím. Neplýtvejte časem druhých, protože tohle Mě nezajímá. Nezajímejte se o to, co se stane při vaší smrti, jak to funguje. Teď na to není vhodná doba. Teď přijmete svou realizaci, první krok. Proto Buddha nemluvil ani o Bohu. Věděl, že když bude mluvit o Bohu, lidé začnou: „Kdo je Bůh, kde je, můžu ho vidět, můžu se s ním setkat?“ Řekl tedy: „Dobrá. Jen získejte svou realizaci. Hotovo.“ Nic víc. Ne, ne, prosím posaďte se. Myslím, že jste z nějaké jiné skupiny. Patříte k nějaké jiné skupině? Vím, vím, sedněte si, my vás zde nepotřebujeme. Posaďte se. Takto se nelze chovat. My k vám také nechodíme. Proč si nezajistíte svou halu a nepřednášíte tam? Patříte-li k nějaké jiné skupině, nechoďte sem. Tihle lidé nám stále takto škodí. Už je to příliš. Proč děláte problémy? Co jsme vám udělali? Proč sem chodíte dělat potíže? To není správné, příjemné ani civilizované. Raději se nejprve naučte tomuto. Prosím, posaďte se. Sedněte si. Takto se nelze chovat. Jít k nějaké skupině a... Víte, Já k těm lidem nikdy nechodím, nehovořím o nich... Proč byste měl vy chodit k někomu jinému? Běžte se učit od svého gurua a staňte se, čím chcete. To je v pořádku. Už jsem vám říkala, že není třeba dělat někomu neustále potíže. Není to správné. Proto je zapotřebí mít realizaci, pak porozumíte tomu, jak být jemný. Oni vzbuzují bomastické představy – stanete se mókšou, a tím a oním... A vy s takovou představou odejdete. Nemáte ani vibrace, abyste poznal, co jste zač, co je zač váš guru. Nemáte porozumění, rozlišování, nic. Jdete ke guruovi, který řekne – tak, teď budeš nad vším. A vy tomu věříte. Je to pochlebování vašemu egu. Chcete-li takto žít, prosím. Věřte si, čemu chcete, jak to cítíte. Ale to, čemu věříte, ještě nikomu nic dobrého nepřineslo. Bylo to někomu k dobru? Věřit můžete čemukoli. Ale co z toho? Nic zásadního to není. Co jste dosud dokázal? Komu jste doposud prokázal nějaké dobrodiní? Co říká? Nechme to být, prosím. Nechovejte se takto, není to správné, není to civilizované. Ne, ne, ne, přidejte se raději k nějakým politikům, tam se hodíte. Pro duchovní život se nehodíte, dejte se na politiku, to vám půjde. Pojďme k další otázce. Nejsou-li otázky... Hloupí lidé, mrhající časem, skutečně. Mrhají svým i naším časem. Pro nikoho nic dobrého neudělali. Ano? Získá-li realizaci, zda to nějak ovlivní jeho běžné fungování. Ne, ne, budete zcela normální. Budete extrémně normální. Budete tak normální, až budete ohromen. Všechny abnormálnosti odpadnou jako první. A pak se stanete velmi dynamickým, zcela dynamickým. Máme tu lidi, kteří nevydrželi nikde pracovat, byli v depresích a podobně, ale když pak začali pracovat, byli ohromení. Studenti, kteří nemohli složit zkoušky, se stali premianty, získávali nejlepší známky. Lidé, kteří se nedokázali soustředit, se stali uznávanými umělci, známými architekty. Máme tolik umělců, obzvláště v Indii. Jsou to velmi známí umělci, přestože dříve byli závislí na alkoholu a podobně. Stali se z nich skvělí umělci, a když teď zpívají, víte, je to tak melodické, sami to tak cítí. Přijeli Mi zazpívat na Mé narozeniny a říkali: „Matko, ty jsi nám dala tuto novou dimenzi v naší hudbě. Budete nesmírně kreativní, velmi dynamičtí, aniž byste se unavili. Protože se spojíte s celkem. Ano? (Nesrozumitelná otázka z publika.) Ano, doktore, je mi líto, ale je to tak. Tolik nemocí lze vyléčit, tolik! Neříkám, že myslím všechny. Například když máte v oku šedý zákal. Ten nevyléčíme, to jsme viděli. A také když je v těle něco již mrtvého, musí se to vyndat, víte? Takové podobné věci. Když to však nepostupuje příliš rychle, je-li to stále tam a vy se tím nenecháte příliš pohltit a řádně meditujete, jak je potřeba... Víte, jsou to pouze kombinace a permutace těchto center, co nám působí potíže. Pokud jste ve středu, pokud jste ve středu – chci říci, že to nebyl nikdo menší než Guru Nának, kdo o tom sám jednoznačně hovořil a sám to uplatňoval. Dělám pouze to co on, ale až teď je ta správná doba dát vám důkaz toho, o čem mluvil. Když jsou tedy tato centra udržována v normálu a Kundaliní začne řádně proudit, pak se děje to, že se spojíte s všepronikající Silou, která je sama zdrojem života. Není to pouze prána. Není to pouze pravostranná věc, které říkáme prána, vitální část, ale i emocionální. A také evoluční proces, výživa a podpora. Dává tedy všechny tři vnitřní síly, a když víte, jak s nimi zacházet a projevit je, můžete to vypracovat. Obzvláště vám bych ráda řekla, že je to vaše dědictví samo o sobě. Měla by to tedy pro vás být velká věc porozumět tomu. Ale samozřejmě, pacienti, kteří jsou absolutně ztracenými případy, a někteří pacienti, u kterých musím připustit... Jako například Hitler. Hitlera bych nedokázala léčit. Je mi líto. Ti totiž u Boha měli určitý vroubek, že ano? Když po mně budete chtít léčit Hitlera nebo jemu podobného, bude to těžké. Lidé jsou však obyčejně dobří. A ty, kteří jsou hodní lidé a vedou řádný život, neagresivní život, kteří mají dobrou povahu, lze léčit snadno. Jednou mi jeden doktor, pan Datey, přivedl jednu paní s onemocněním srdce, abych ji léčila. Měla to velmi vážné. Myslel, že jí Sahadža jóga nejspíš nepomůže. Já ji však vyléčila. Ale řekla jsem mu, že tato paní nepřežije, že za tři dny zemře. Bylo jí natolik dobře, že Mi nevěřil, protože jí srdce bylo pravidelně, vše bylo v pořádku. Byl udivený, že říkám, že za tři dny zemře. „Jak to víte, Matko?“ ptal se. Řekla jsem: „Nevím, jak to vím, ale vím, že zemře.“ Dodala jsem: „Doktore, běžte a zjistěte si něco o minulosti té paní, co je to za ženu, abyste pochopil, o čem mluvím.“ A on zjistil, že je to žena, kvůli které její snacha spáchala sebevraždu a její manžel se dočista zbláznil, extrémně agresivní ženská, která trýznila všechny členy rodiny. Nikoho nedokázala mít ráda. Nebyl tedy důvod, aby byla až tak požehnána, že by byla zcela vyléčena. Snad bylo i dobře, že byl její život ukončen. To proto nemohla přežít, po něčem takovém. Za tři dny skutečně zemřela. Doktora to překvapilo. Ale i jemu jsem řekla: „I vy dostanete infarkt, jestliže se nedáte na Sahadža jógu.“ A zemřel na srdce. Měl totiž chycené srdce, ale nevěřil tomu, říkal, že výsledky má v pořádku, rentgen také. „Ale ono není!“ odvětila jsem. Je to velmi subtilní. Víte, než nemoc propukne, nepoznají to. Jenže nemoc začíná na tak subtilní úrovni, kde ji ani lékaři nepoznají. Ale se Sahadža jógou ano. Cítíte napadení v tomto prstě. Když cítíte tento prst, znamená to nápor na vaše srdce. A když cítíte tento prst, je lepší se okamžitě zabývat svým srdcem a jde to. Stačí jednoduchá věc, zcela prostá. Mantra proti infarktu je: „Matko, jsem čistý Duch.“ Jen to. „Matko, jsem čistý Duch.“ „Má, mé Átmá hum.“ (hindí) To je vše. Když to řeknete třikrát, můžete se z toho dostat. Tato mantra však musí být sidh. Nějaký Dick, Tom či Harry vám nemůže dávat mantru. Ti, kdo jsou realizované duše, vám ji mohou předat. To je velmi důležitá věc. Sám Nának vždy hovořil o Satguruovi. Všiml si totiž, že lidé mluvili o guruovi, například Svámí Rámdas a podobní, kteří mluví o guruovi. Proto si řekl, že je lepší rozlišovat mezi Satguruem a guruem. Satguru je tedy ten, kdo má realizaci. A ten, kdo si říká guru, aniž by byl realizovaný, má jen silácké řeči: „Dám vám tohle, dám vám tamto...“ A založí si na tom velkou organizaci. To není žádný guru. Tak je to tedy. Ten člověk musí být realizovaná duše, která zná všechny detaily o tom, jak to dělat. Ráda bych se tu tedy setkala se všemi lékaři, které to zajímá. Řeknu vám o tom všechny podrobnosti a mohu z vás zakrátko učinit mistry. Nic na tom není. Sahadžajogín je člověk, který ví o Kundaliní vše, ví jak s ní pracovat, jak co vyřešit. On sám je doktor a vyléčil Sahadža jógou mnoho lidí. Je to velmi snadné a může to pomoci. Díky Bohu, že je tato země v tomto ohledu svobodná. Požádali nás, abychom jim napsali o metodě Sahadža jógy, jak lidi léčíme. To jsou však základy, to není tak důležité. Důležité je stát se Duchem. (Nesrozumitelná otázka od stejného lékaře z publika.) Ano, každopádně. Proč ne? Ráda se s vámi setkám u čaje u Mě doma. Nechte mi své jméno a adresu, dám vám vědět. Děkuji. Děkuji, doktore. (Nesrozumitelná otázka z publika) Co říká? J: Promiňte, můžete to zopakovat? J: Ptáte se, zda to pomůže. Ano. Jeho syn trpí velkými depresemi. Kde bydlíte? Ve které části? Dobrá. To není problém. Máme zde centrum. J: Léky nepomáhají. To chcete říci? J: Teď léky nejsou nezbytné, ale oni, jeho rodiče, se o něj velmi obávají. Ne, já vím. Depresi je také třeba porozumět v plném rozsahu. Jak deprese vzniká. Chápete? A jak si lidé rozvinou problémy s depresí. Je to velmi snadné a léčitelné. Může se uzdravit. Máme zde lidi, kteří byli v hlubokých depresích, ale dnes jsou z nich dynamičtí lidé, bude to v pořádku. Můžete zajít do našeho centra, vezměte si od nás adresu. Vezměte si fotografii a zvládneme to. Nemějte obavy, poradí vám. Ale dělejte to svědomitě. To, co vám řeknou, musíte dělat. Jsou to velmi jednoduché metody. Sdělí vám je. Vy si musíte věřit, dělat to svědomitě a pomůže to. Zaručuji se, že to lze vypracovat. Za vámi zrovna sedí Mohan. Tam ten chlapec, vidíte, který sedí za vámi. Byl u jednoho podobného gurua, který mu naprosto zničil vědomí. Skutečně, byl úplně mimo. A teď, nebudete věřit, jak nádhernou poezii píše, když to čtu, připomíná Mi Kabíra. Teď je z něj básník. Takovou změnou prošel! Je to tedy možné. Jen s sebou přineste... Vezměte si adresu a přineste chlapcovu fotografii s datem jeho narození a podobně, předejte jim to a my mu pomůžeme. On je umělec? Ano. Skvělé. Pak z něj bude ještě lepší umělec. (Otázka z publika o potřebě zvláštní diety a obtížnosti meditování) Nebylo to vůbec těžké. Ne, ne. Víte, teď je to sahadža samádhí. Sahadža. Sahadža znamená také – to nejsnazší. To je kvalita vaší matky, musím říci. Musí to být to nejsnazší. Nakládá na vás matka těžkosti při porodu? Ne. To ona nese všechny potíže. Nemusíte se obávat. Kundaliní bere na sebe všechny vaše potíže. Vy nemusíte dělat nic. Je to tedy zcela sahadž. Naprosto sahadž. Je to zcela spontánní. Nezpůsobuje vám to žádné potíže. Je to zcela snadné. Snadné, jak jen to jde. Musí být, protože je to tak životně důležité. Cokoli, co není životně důležité, je jako když vám guru říká: „To nejez, tohle nedělej, stůj na hlavě, dělej to a ono.“ To není mateřský způsob. Skuteční guruové jsou sice velmi přísní, to bezpochyby, ale skuteční guruové vám především dají realizaci. Neslibují vám, že vás přivedou k mókše, udělají to a ono, žádné takové velké řeči. Říkali: „Nejprve získej svou realizaci.“ Nějaká další otázka prosím? Otázka: Můžete nám dát nějaký důkaz vašeho osvícení? J: Můžete předat nějaký důkaz vašeho osvícení? Jaký chcete důkaz? Jakému důkazu porozumíte? Víte, důkazy vnímáte, když je Kundaliní probuzena, pouze tehdy pochopíte. Od Krista jste nezískali své důkazy, proto jste ho ukřižovali. Ale Já vám ten důkaz dám. Já vám ten důkaz dám. Posaďte se, přijměte realizaci a získáte svůj důkaz. Ano? Když dostanete realizaci, budete mít svůj důkaz, že ano? Jaký by byl důkaz toho, jestli je svíčka rozsvícená? Že když ji vezmete a přiložíte k jiné nerozsvícené svíčce, důkazem je, že rozsvítí druhou svíčku, že ano? To je ten důkaz. Proto se posaďte a nejdříve zjistěte, jestli získáte realizaci, jako důkaz. Ano? Ale pokud zde nedostanete realizaci, pak to dokazuje, že je s vámi něco v nepořádku. Protože mnozí ji získají. To vy sami Mi musíte dát důkazy, ne Já. Nemám totiž... Víte, tyto otázky by bylo vhodné klást lidem, kteří od vás berou peníze nebo od vás něco získávají. Nebo kdybych vám něco namlouvala. To nedělám. Jen nabízím – vezměte si. Otázka by měla znít opačně, měla by, že ano? Jste to vy, kdo má podat důkaz, že to získal. Ne Já. Je tu nejméně šedesát procent lidí, kteří to získali. Šedesát procent. Když to získáte, poděkujte svým hvězdám, že jste to získal. Když to nezískáte, budu to s vámi muset složitě vypracovávat. J: Proč si o to teď neříct! Zujte si obuv, položte si ruce na klín s otevřenými dlaněmi a požádejte o to. Požádejte o to v srdci. Myslím, že byste se nejprve všichni měli posadit. (Nesrozumitelné) Prosím posaďte se, tady jsou místa. Pojďte sem, jsou tady místa. Na jednu věc vás chci upozornit, že se jedná o něco, co se odehraje uvnitř vás. A je to velmi rychlé, netrvá ani vteřinu, než Kundaliní vzestoupí, ani vteřinu. Když je tam však nějaká překážka, pak to chvilku trvá. Už jsem viděla, řekněme v indické vesnici, jak šest tisíc lidí získalo realizaci ani ne ve vteřině. Ale čím sofistikovanější a modernizovanější jsme, tím jsme komplikovanější. Musíme tedy trochu podpořit energií určitá svá centra, abychom je zkusili vyživit, aby se Kundaliní mohla pohybovat rychleji, bez překážek. Abychom překážky odstranili, musíme na nich velmi jednoduše zapracovat, ukážu vám jak. Tak, že si levou ruku položíte takto, což je síla přání. Dejte tedy levou ruku takto. Všechny podrobnosti nemohu vysvětlit v jediné přednášce, bylo by toho také příliš. Je to, řekla bych, jako když chcete rozsvítit, jen zmáčknete vypínač a světla se rozsvítí. Stejně tak můžeme říci – jen takto natáhněte ruku, položte si ji na klín, zcela pohodlně, a Já vám budu říkat, kam pokládat pravou ruku. Teď musíte nejprve zavřít oči a neotevírejte je, dokud vám neřeknu. Je-li to možné, sundejte si brýle a... Už teď to jde do takové hloubky, že stěží držím oči otevřené. Levou ruku tedy dejte směrem ke Mně, pravou budete pohybovat, oči zavřené a také, jestli můžete, sundejte si brýle, protože není třeba nic vidět. Pro oči je to tak lepší. Je lepší sundat si brýle a udělat si pohodlí, nikde na těle by nemělo být nic těsného. Teď tedy otevřete levou ruku směrem ke Mně a pravou ruku, pravou, si pro začátek dejte na srdce na levé straně. To je velmi důležité. Dáváme ji nejprve na srdce, protože musíme říci: „Matko, já jsem Duch.“ Můžete Mi říkat Šrí Mátadží, anebo Matko. Je-li vám bližší říkat Šrí Mátadží, v pořádku, jinak, aby to bylo jednodušší, můžete Mi říkat Matko. „Já jsem Duch.“ Všichni by to měli zkusit. Vyzkoušejte to všichni. Nebo můžete položit otázku: „Jsem Duch?“ Teď ruku pomalu přesuňte níže, na levou stranu břicha, na levou stranu břicha. A přitlačte. Na levou stranu břicha. Oči neotevírejte. Pravou ruku přiložte na levou stranu břicha, tam sídlí princip prapůvodního Mistra, vaše mistrovství. Zde musíte říct desetkrát, protože máte deset valencí. Coby lidské bytosti máme deset valencí. Musíme tedy desetkrát říct: „Matko, jsem svým vlastním mistrem, jsem svým vlastním guruem,“ abychom v sobě probudili prapůvodního Mistra. „Jsem svým vlastním učitelem.“ S naprostou sebedůvěrou, bez pocitu viny! Žádné pocity viny. Bez pocitu viny musíte říct: „Jsem svým vlastním mistrem.“ To je jedna ze západních nemocí – cítit se vinen. V přítomném okamžiku vaše minulost neexistuje. Přestaňte se trápit svou minulostí. Jen si řekněte: „Matko, jsem svým vlastním mistrem.“ S plnou sebedůvěrou. Neciťte se vinni. Prosím, nemějte žádné pocity viny. Prosím, nemějte vůbec žádné pocity viny. Nepřepočítávejte své hříchy, ale počítejte svá požehnání. Teď ruku zvedněte opět na srdce. S naprostou láskou a porozuměním sobě samému a s naprostou úctou. Nacházíte se totiž na vrcholu evoluce. Musíte si sebe vážit. Zde musíte říct dvanáctkrát: „Matko, já jsem Duch.“ Protože v těchto čakrách je dvanáct podčaker, proto se to musí říct dvanáctkrát. Nebo okvětní plátky, plátky se tomu říká. „Matko, jsem Duch.“ Jen si to řekněte. Vy jste Duchem, věřte Mi, vy jím jste. Jen si to řekněte. J: Levá Višudhi a Ádžňa. Neciťte se při tom vinni. Nenaříkejte, neplačte, neciťte se špatně, jen řekněte: „Matko, jsem bez jakékoli viny, jsem Duch!“ S úplnou sebedůvěrou. Vy jím jste! Neciťte se vinni. Tyto pocity viny mají zčásti za následek angínu, to vám mohu říct. Teď se ze strachu alespoň přestanete cítit vinni. Lepší. J: Ádžňa. Teď pravou ruku přesuňte zepředu na levou stranu krku, Zepředu. (hindí) Na začátek krku na levé straně. Na začátek krku na levé straně, ruku položte zepředu, ne zezadu. Trošku přitlačte. Tohle je místo, které je velmi zle napadeno, když se cítíte vinni. A teď si šestnáctkrát řekněte: „Matko, nejsem ničím vinen.“ Vždycky ale říkám, že když jste příliš zabředli do toho trendu cítit se vinni, můžete se potrestat tím, že to řeknete pětatřicetkrát nebo sto osmkrát. Zasmějte se sami sobě za pocity viny. To je nejlepší způsob. Nezpochybňujte se. Řekněte si to šestnáctkrát. Stále se cítíte vinni. Položte teď tuto ruku na čelo, opět bez pocitu viny. Pořád to musím říkat, protože to je úhlavní překážka, kterou stále máte. Na tomto místě musíte říct: „Matko, odpouštím všem.“ Jen to řekněte. Někdo by namítal, že je příliš obtížné odpustit apod. Je to celé mýtus. Když někomu neodpustíte, čeho dosáhnete? Ničeho. Ve skutečnosti křižujete sami sebe, ubližujete sami sobě. „Takže – odpouštím všem. Matko, odpouštím všem.“ Odpusťte všem! Teď tu ruku dejte dozadu, na zadní část hlavy a mírně přitlačte. Trochu přitlačte. V tomto místě, bez pocitu viny, znovu opakuji, naprosto bez pocitu viny, jen řekněte: „Ó Pane, ó Bože, jestli jsme se dopustili nějaké chyby, prosím odpusť nám. Ale bez pocitu viny. Vzadu, zezadu na hlavě. Tuhle svíčku. Položte si teď ruku na hlavu a přitlačte na fontanelní oblast, kde jste měli v dětství měkké místo. Přitlačte a trochu promasírujte. V tomto bodě, jak jsem řekla, nemohu překročit vaši svobodu. Musíte o to požádat. Musíte říct: „Matko, žádám o svou realizaci, uděl mi realizaci.“ Zde to řekněte sedmkrát. Lepší. Řekněte si o to. Musíte o to požádat. Musíte si uvědomit, že Bůh se vám klanět nebude. Musíte jít do pokory. Požádejte o to, jinak se to nevypracuje. J: Pravá strana je těžká. Teď zvedněte ruku a zkuste vnímat, zda vychází chladný vánek. Ne příliš vysoko, tak pět, šest palců. Nad hlavou. Teď si položte ruku do klína a oči prosím ještě neotevírejte. Zůstaňte potichu. Teď si položte na hlavu levou ruku. Pravá ruka by měla směřovat ke Mně. Zvedněte ji výš a zkuste, jestli to vychází ven. Zvedněte ruku výš. Trošku výš. Nebuďte rozrušení, pokud nic nevychází, nevadí. Neznepokojujte se. Trošku výš, asi pět palců. Měla by být výš než pět palců, ne níž. Můžete s ní pohybovat a zkoušet, zda něco vychází. Teď ruce opět vyměňte. Stáhněte levou ruku a dejte pravou na vrchol hlavy. Dejte prosím obě ruce směrem ke Mně. Teď prosím otevřete oči. Pomalu. Teď otevřete pravou ruku směrem ke Mně a levou dejte takto. A chvilku tak zůstaňte. Pravá strana je těžká, proto pravou ruku ke Mně a levou vzhůru. Zkuste se na Mě dívat bez přemýšlení, teď vám to bez přemýšlení půjde. Játra. (hindí) Dokud nezačne foukat pravá ruka. Pak ruce vyměňte – levou ke Mně a pravou nahoru. Teď vám řeknu, jak si můžete svou Kundaliní zvedat sami. Protože doma to musíte dělat sami a pracovat na tom. V určitých místech máme různá centra, měli byste se o nich dozvědět. Budeme se opětovně setkávat. Nejprve se ale něco naučte o našich centrech. Jaká máme centra a jak je pro sebe máme vypracovat. Měli byste si dát levou ruku před Kundaliní, takto. Když to děláte vy sami. Už stoupá, je to velmi subtilní. Nemusíte to vnímat, ale později budete stoupání své Kundaliní vnímat. Citlivost může být z počátku snížená, to lze pochopit. Protože jdete z hrubého k subtilnímu, citlivost může být nižší. Co tedy dělat – levou ruku si dejte takto, a pravou rukou pohybujte nahoru, dopředu, dolů, dozadu, takto. Po směru hodinových ručiček. Zkuste ten pohyb, pomalu. Takto s ní pohybujte. Pohybujte a sledujte levou ruku, pak ruce nahoru, uvolněte, uvolněte ramena, zvedněte hlavu, zavažte a pak udělejte uzel. Toto je potřeba udělat třikrát. Znovu. Dívejte se. S plnou koncentrací na levé ruce. Jen to zkuste. Pozorujte levou ruku, zvedněte hlavu. Teď a uzel. Potřetí musíte udělat tři uzly a tři (nesrozumitelné). Je to velmi snadné. Jeden, druhý, třetí. Teď zkuste vnímat, jestli to v rukách cítíte lépe. Lepší? Ještě můžete udělat to, že dáte ruce takto a zeptáte se: „Matko, je toto chladný vánek Ducha svatého? Je toto čaitanja laharí? Je to ruah?“ Je to lepší. V pořádku? Zkuste to sami, dejte si ruce takto. Vaše ramena potřebují trochu cvičení, jsou poněkud... Á, lepší. Dobře? (hindí) Poprosila bych sahadžajogíny, aby nehlučně pozorovali nové lidi, zda získali realizaci, nebo ne. Zjistěte, kde je problém, ale buďte velmi tiší. Ostatní by také měli zůstat potichu. Oni k vám přijdou, zkusí nad hlavou, a řeknou vám, kde je problém a v jakých čakrách. Snadněji to tak zvládnete. Musíte na tom individuálně pracovat. Není se čeho obávat, nic se vám nestane, jen dejte ruce takto. Každopádně zjistíte, že nemáte žádné myšlenky. To je samo o sobě něco úžasného, říká se tomu Nirvičára samádhi. Prosím, buďte tiší, nemluvte na ně a jen si všímejte, která centra jsou napadena. Sahadžajogíni mohou prosím vstát a věnovat se ostatním. Pomalu. Nedělejte hluk, abyste nerušili. Můžete mít oči zavřené. Podívej se na tuto paní. Je to lepší? (Nesrozumitelné) Tato paní to získala. Nezískala? Je to starší sahadžajogínka, zkus, zda to má. (hindí) Jen zkus její vibrace. (Nesrozumitelné) Ztrácí vibrace velmi rychle. On to získal. Udělejte mu bandhan. Ano. V pořádku, ona to získala. Gavine? Podívej se na pana doktora tady. Kdo půjde k té paní? (Nesrozumitelné) Mějte zavřené oči. Na minutu ještě zavřete oči. Ne všichni. Tento pán to získal. Získal to velmi dobře. Bude se vám to líbit. Jen si to užívejte. Nepřemýšlejte, to je celé. Hlavně nepřemýšlejte a užijte si realizaci. Uvidíte tu transformaci. Pojď dopředu, potřebujeme někoho tady. Krásné. Získal pán realizaci? (Nesrozumitelné) Této paní se ji nedaří získat? Jen si to užijte. Zavřete oči a těšte se tím. Nepřemýšlejte o tom. Vy jste to ještě nezískala? Ona to nezískala, ta druhá paní. Je to vaše vlastní radost. To jste vy sami. Těšíte se tím. Je to dobré? Myslím, že to bude dobré. Ale z hlavy to vychází, zkuste to. (Nesrozumitelné) Jen se uvolněte. Je v pořádku? Zleva doprava, zleva doprava, tak, ano. Co tento pán? On to získal. Zleva. Zleva a pravou ruku nahoru. Nechte ho zvednout pravou ruku vzhůru. Musíte vzít tyto Libanonce k sobě a naučit je to. Pojďte to zkusit, ať víte, jak na tom v Libanonu pracovat. Zdravím tě, děkuji. Jak se máš? Máš se dobře? Bůh ti žehnej. Jak se tam máte? Dobře? Dobře. Ano, tam. Raději jim řekněte, jak to dělat. Zkuste vibrace. Jak se má David? Máš se dobře, Davide? Vše v pořádku? Všechno je v pořádku. Vibrace cítíš dobře. Vy jste cítil vibrace? Zeptejte se všech. Požádejte ty, kteří necítili vibrace, aby zvedli ruce. Kdo necítil v rukách vibrace, zvedněte ruku, přijdou se na vás podívat. Tento pán je necítil. Požádejte ho, ať otevře oči. Kde je u něj problém? V pořádku, vy jste v pořádku. Může jít někdo k této paní? Pat, můžeš jít dopředu? Nebo někdo? Tenhle vpředu. Levá, mají levou. Levou ke Mně, pravou vzhůru. Tento pán, ano, také má levou stranu. Zeptejte se ho, kde byl, že chytil bhúta. Otevřít levou ruku. (hindí) Teď to získala. Má to? Dobře. A co tento pán? Ékadéša? Zeptej se jí, zda byla u nějakého gurua nebo někoho. (Nesrozumitelné) (hindí) Tito to získali velmi dobře. Tento pán. Copak? Získal to? Dobře. A tato paní? Kde je problém? Dělala zen nebo něco podobného? Na co jste chodila? Získala jste realizaci? Cítila jste chladný vánek? Dobře. (hindí) Sahasrára. Stlačte sympatetik. Její sympatetik potřebuje potlačit. (Nesrozumitelné) Tento pán také. Ten druhý to získal. Ten druhý vedle této paní. Získal to velmi snadno, tento pán. Copak? Ještě ne? Dobře. Nebyla jste u nějakých guruů nebo jinde? A jakou máte práci? Čím se živíte? (Nesrozumitelné) Dej pravou ruku ke Mně a levou... Ahoj, jak se máš? Levou ruku vzhůru. Jak se daří dítěti? Kundaliní se o tebe stará, ať se děje cokoli. Jakmile jsi začala, dostáváš to. A co...? Jak se mu daří? Až pojedeme do Polska, ráda bych se s ním setkala. On přijede sem? Vypadáš tak dobře, že ano? Viděli jste Karimovu matku? Věřili byste, že je to Karimova matka? Vypadá o tolik mladší, vidíte? Takto pracuje sama Kundaliní. Ona za Mnou moc často nechodí. Způsobila to Kundaliní. A má teď velmi dobrou rodinu... Všechno se změnilo. Dobře! Dej Karininu adresu ... A přijď někdy za námi. Kde bydlíš? Švýcarsko? Dobrá, tam to není. Ale dříve jsi chodila sem do centra. Kvůli čemu? Ve Francii máme centrum také. Navštiv Francouze, jsou tam velmi dobří lidé. (Nesrozumitelné) Ve Francii máme velmi dobré centrum. Dobrá, Bůh ti žehnej. Jak to jde? Je to tam! Tak jsme to našli. Ano? Tato paní dosud ne? Kde to je? Levou (stranu) na pravou, uvidíme pak. Ha. (ano) Teď, teď. Zvedněte ji. Lepší? Všem odpusťte. Neodpustila jste. Víte, o čem mluvím? Musíte říct: „Odpouštím. Matko, odpouštím.“ Řekněte to. Musíte odpustit. Á, teď, vidíte. (Nesrozumitelné)