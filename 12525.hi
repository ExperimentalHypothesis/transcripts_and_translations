9 अक्टूबर 1990
Devi Puja
New Delhi (भारत)
Talk Language: Hindi | Transcript (Hindi) - Reviewed

1990-1009 Devi Puja, Delhi, India

आज हम लोग यहाँ शक्ति की पूजा करने के लिए एकत्रित हुए हैं। अभी तक अनेक संत-साधूओं ने, ऋषि-मुनियों ने शक्ति के बारे में बहुत कुछ लिखा और बताया है। और जो शक्ति का वर्णन उन्होंने अपने गद्य में नहीं कर पाये उसे उन्होंने पद्य में किया। और उस पर भी इसके बहुत से अर्थ भी जाने। लेकिन एक बात शायद हम लोग नहीं जानते हैं कि हर मनुष्य के अन्दर ये सारी शक्तियाँ सुप्तावस्था में हैं और ये सारी शक्तियाँ मनुष्य अपने अन्दर जागृत कर सकता है। ये सुप्तावस्था की जो शक्तियाँ है उनका कोई अन्त ही नहीं, न ही उनका कोई अनुमान कोई दे सकता है क्योंकि ऐसे ही पैंतीस कोटी तो देवता आपके अन्दर विराजे हैं । उसके अलावा न जाने कितनी ही शक्तियाँ उनको चला रहे हैं, लेकिन इतना हम लोग समझ सकते हैं कि जो हमने आज आत्मसाक्षात्कार को प्राप्त किया है तो उसमें जरूर कोई न कोई शक्तियों का कार्य हुआ। उस कार्य के बगैर आप आत्मसाक्षात्कार को नहीं प्राप्त कर सकते। ये आत्मसाक्षात्कार को प्राप्त करते वक्त हम लोग सोचते हैं ये सहज में हो गया। पर सहज में दो अर्थ हैं। एक तो सहज का अर्थ ये भी है कि आसानी से हो गया, सरलता से हो गया और दूसरा अर्थ ये होता है कि जिस तरह से एक जीवन्त क्रिया अपने आप घटित हो जाती है उसी प्रकार आपने आत्मसाक्षात्कार को प्राप्त किया। लेकिन ये जीवन्त क्रिया जो है इसके बारे में अगर आप सोचने लग जाए तो आपकी बुद्धि कुण्ठित हो जाएगी। समझ लीजिए ये आपने एक पेड़ देखा है। इस पेड़ की ओर आप नज़र करिए तो आप ये सोचेंगे कि भाई, ये फलाना पेड़ है। लेकिन इस पेड़ को इसी रूप में, ऐसा ही, इतना ही ऊंचाई पर लाने वाली कौनसी शक्ति हैं? किस शक्ति ने इसको यहाँ पर इस तरह से बनाया है कि जो वो अपने सीमा में रहकर के और अपने स्वरूप, रूप, उसी के साथ चढ़ता रहेI

फिर सबसे जो कमाल की चीज़ है वो मानव हैI मनुष्य, जो बनाया गया है वो भी एक विशेष रूप से, एक विशेष विचार से बनाया गया है। और वो मनुष्य का जो भविष्य है वो उसे प्राप्त हो सकता है, उसको मिल सकता है पर उसकी पहली सीढ़ी है आत्मसाक्षात्कार। जैसे कि कोई दीप जलाना हो तो सबसे पहले है कि उसके अन्दर ज्योति आनी पड़ती है। उसी प्रकार एक बार आपके अन्दर ज्योति जागृत हो गई तो आप उसको फिर से प्रज्ज्वलित कर सकते हैं या उसको आप बढ़ा सकते हैं। पर प्रथम कार्य है कि ज्योति प्रज्ज्वलित हो। और उसके लिए आत्मसाक्षात्कार नितान्त आवश्यक है। किन्तु आत्मसाक्षात्कार पाते ही सारी ही शक्तियाँ जागृत नहीं हो सकती। इसलिए ये साधु-सन्तों ने और ऋषि-मुनियों ने व्यवस्था की है कि आप देवी की उपासना करें। लेकिन जो आदमी आत्मसाक्षात्कार को प्राप्त नहीं है, उसको अधिकार नहीं है कि वो देवी की पूजा करे। बहुत से लोगों ने मुझे बताया कि वो सप्तशती का कभी जब पाठ करे और उनका हवन करते हैं तो उनपे बड़ी आफ्तें आ जाती हैं और उनको बड़ी तकलीफ हो जाती है और वो बहुत suffer करते है (कष्ट उठाते हैं)। तो उनसे ये पूछना चाहिए कि आपने किससे करवाया? तो कहेंगे कि हमने सात ब्राह्मणों को बुलाया था। पर वो ब्राह्मण नहीं। जिन्होंने ब्रह्मा को जाना नहीं वो ब्राह्मण नहीं और ऐसे ब्राह्मणों से कराने से ही देवी रूष्ट हो गई और आपको तकलीफ हुई। तो आपके अन्दर एक बड़ा अधिकार है कि आप देवी की पूजा कर सकते हैं और साक्षात् में भी पूजा कर सकते हैं। ये अधिकार सबको नहीं है। अगर कोई कोशिश करे तो उसका उल्टा परिणाम हो सकता है, उसका विपरीत परिणाम हो सकता हैI सबसे बड़ी चीज़ है कि शक्ति जो है वो जितनी ही आपको आरमदेही है, जितनी वो आपके सृजन का व्यवस्था करती है, जितनी ही वो आपके प्रति उदार और प्रेममयी है, उतनी ही वो क्रूर और क्रोधमयी है। कोई बीच का मामला नहीं है या तो अति उदार है और या तो अति क्रोधित है। बीच में कोई मामला चलता नहीं। वजह यह है कि जो लोग महादुष्ट है, राक्षस है और जो संसार को नष्ट करने पे आमादा हैं, जो लोगों को भुलभुलैया में लगाये हुए हैं और कलियुग में अपने को अलग- अलग बता कर के कोई साधु बना है तो कोई पंडित बना हुआ है, कोई मन्दिरों में बैठा है, तो कोई मस्जिदों में बैठा है, कोई मुल्ला बना हुआ है, कोई पोप बना हुआ है, तो कहीं कोई पोलिटिशियन बना हुआ है, ऐसे अनेक-अनेक कपड़े परिधान कर के जो अपने को छिपा रहा है, जो कि राक्षसी वृत्ति का मनुष्य है, उसका नाश होना आवश्यक है। लेकिन ये जो नाश की शक्तियाँ हैं इसकी तरफ आपको नहीं जाना चाहिए।

आप सिर्फ इच्छा मात्र करें और ये शक्तियाँ अपने ही आप कार्य कर लेगी। तो सारे संसार में जो ये चैतन्य बह रहा है वो उसी महामाया की शक्ति है। और इस महामाया की शक्ति से ही सारे कार्य होते हैं औय ये शक्ति सब चीज़ सोचती है, जानती है, सबको पूरी तरह से व्यवस्थित रूप से लाती है जिसे कहते हैं कि organize (आयोजित) कर लेती है। और सबसे बड़ी चीज़ है कि ये आप पर प्रेम करती है। और इसका प्रेम निर्वाज्य है | इस प्रेम में कोई भी माँग नहीं सिर्फ देने की इच्छा है, आपको पनपाने की इच्छा है, आपको बढ़ाने की इच्छा है, आपकी भलाई की इच्छा हैI लेकिन इसी के साथ-साथ जो चीजें कांटे बन कर के आपके मार्ग में रूकावट डालेंगे, आपके धर्म में खलल डालेंगे, या किसी भी तरह से आपको तंग करेंगे, ऐसे लोगों का नाश करना अत्यावश्यक है। लेकिन उसके लिए आप अपनी शक्ति न लगाएं। आपको सिर्फ चाहिए कि आप उस शक्ति के लिए सिर्फ आचारन करे, आह्वान करे देवी का और उनसे कहिए कि, ये जो अमानुष लोग हैं इनका आप नाश कर दीजिए। ये तो पहली चीज़ हो गई। सो आपको छुट्टी मिल गई कि कोई भी आप पर अगर अत्याचार करे, कोई भी आपसे बुराई से बोले, कोई आपको सताये तो आप में एक और विशेष रूप से एक स्थिति है जिसमें आप निर्विचार हो जायें। तो सारी चीज़ को एक आप साक्षी रूप से देखना शुरू कर दें। एक नाटक के रूप में। जैसे अजीब पागल आदमी है मेरे पीछे पड़ा हुआ है, इसको क्या करने का है? उसका पागलपन देखिए, उसका मनस्ताप देखिए, उसकी तकलीफें देखिए और आप उस पर हँसिये कि अजीब बेवकूफ है। उसके लिए आपको कोई तकलीफ उठाने की जरूरत नहीं । उसके लिए सिर्फ आपको आपका जो किला है, वो निर्विचारिता, उसमें जाना चाहिए। और निर्विचारिता में जाते ही आपकी जो कुछ भी संजोने वाली शक्तियाँ हैं, आनन्द देने वाली शक्तियाँ हैं, प्रेम देने वाली शक्तियाँ हैं, वो सब की सब समेट कर के आपके अन्दर आ जाएंगी| लेकिन जब तक आप इन चीज़ों में उलझे रहेंगे और जब तक आप ये सोचते रहेंगे कि इसको मैं कैसे इसका सर्वनाश कर दूँ, इसको मैं किस तरह से खत्म कर दूँ, इसके मैं क्या इलाज कर लू? और इस तरह से आप षड़यन्त्र बनाते रहेंगे, तब तक आप सच्ची मानिए कि उसका असर आप पे होगा, उस पर नहीं। रामदास स्वामी ने कहा है कि, 'अल्प धारिष्ट पाये' माने आपका थोड़ासा जो धीरज है उसको परमात्मा देखता है, लेकिन आपके अन्दर इतनी ज्यादा शक्तियाँ हैं, इतनी ज्यादा शक्तियाँ हैं कि उनको पहले आपको पूरी तरह से प्रफुल्लित करना चाहिए। उसको जगाना चाहिए, उनको जानना चाहिए, अपने प्रति एक तरह का बड़ा आदर रखना चाहिए।

अब ये शक्तियाँ नष्ट होती हैं। सहजयोगियों में भी जागती है फिर नष्ट हो जाती है, जागती हैं फिर नष्ट हो जाती है। उसकी क्या वजह है? एक बार जगी हुई शक्ति क्यों नष्ट होती है? जैसे कि एक मनुष्य में आज शक्ति है कि वो बड़ा भारी कला में निपुण हो गये। सहजयोग में आने से बहुत से लोग कला में निपुण हो गये, कला के बारे में जान गये, उनमें एक तरह की बड़ी चेतना आ गई, उनका सृजन बहुत बढ़ गया| लोग देख के कहते हैं कि वाह एक कलाकार ऐसा है कि समझ ही में नहीं आता। पर फिर वो उसी कला में उलझ जाता है। फिर उसकी शोहरत हो गई, नाम हो गया, उसी में उलझते जाता है। जब वो उलझ जाता है इस चीज़ में तब फिर उसकी शक्तियाँ नष्ट हो जाती हैं। क्योंकि उसकी शक्तियाँ भी उसमें उलझ जाती हैं। जैसे कि मैंने पहले भी बताया था कि किसी पेड़ के अन्दर बहता हुआ उसका जो प्राण रस है वो हर चीज़ में, हर पत्ते में, हर डाली पर, हर फूल में, हर शये में घूम-घाम कर के वापस लौट जाता है। उसी प्रकार जो भी आपके अन्दर शक्तियाँ आज प्रवाहित हैं और जिन शक्तियों के कारण आप आज कार्यान्वित हैं वे सारी ही चीजें आपको जानना चाहिए कि उस शक्ति का ही प्रादुर्भाव है, और उसमें आपको उलझने की कोई जरूरत नहीं। आप उसमें एक निमित्त मात्र बीच में हैं और जब आप ये समझ जायेगे क़ि हम निमित्र मात्र है तो ये आपकी शक्तियाँ कभी भी दुर्बल नहीं होंगी और कभी भी नष्ट नहीं हो सकतीI उसी प्रकार अनेक बार मैंने देखा है कि सहजयोगियों का चित्त जो है वो ऐसी चीज़ों में उलझते जाता है। कोई चीज़ से भी वो बड़प्पन में आ जाएँ, कोई भी चीज़ से उन्होंने बहुत प्रगति पा ली, आप जानते हैं कि बहुत से students (विद्यार्थी) जो की class (कक्षा) में कुछ नहीं कर पाते थे first class (प्रथम दर्जे) में आने लग गए। सब कुछ बहुत अच्छा हो गया। तो फिर वो कभी सोचने लग जाएं 'वाह, हम तो कितने बड़े हो गए।' जैसे ही ये सोचना शुरू हो गया वैसे ही ये शक्तियाँ आपकी खत्म हो जाएंगी और गिरती जाएंगी| अब सोचना यह है कि हमें क्या करना है? जैसे समझ लीजिए किसी आदमी का एकदम बिजनैस बढ़ गया या उसको खूब रूपया मिलने लग गया या उसके पास कोई विशेष चीज़ आ गई तो उसे क्या करना चाहिए? उसे पूरे समय सतर्क रहना चाहिए और यही कहना चाहिए कि 'माँ, ये आप ही कर रहे हैं। हम कुछ नहीं कर रहे हैं। ये आप ही की शक्ति कार्यान्वित है। हम कुछ नहीं कर रहे हैं।' बहुत जरूरी है कि आप सतर्क रहें क्योंकि उसके बाद जब आपकी शक्तियाँ खत्म हो जाएगी तो आप खुद ही कहेंगे कि 'माँ, सब चीज़़ डूब गई, सब खत्म हो गया| ये कैसे?' जो शक्ति कार्य कर रही है उसको कार्यान्तिव होने दें। जैसे एक पेड़ है समझ लीजिए, उस पेड़ के पत्ते कैसे गिरते हैं। आपने सोचा है? उसमें बीच में एक बुच के जैसी जिसे कोर्क कहते हैं, बीच में आ जाता है। पत्ते और पेड़ के बीच में एक कोर्क आ जाता है। उसके बाद फिर शक्ति आती ही नहीं। तो वो गिर जाता है पत्ता। इसी प्रकार मनुष्य का भी होता है। |

आज इसकी शक्ति एक महान शक्ति से जुटी हुई है और वहाँ से वो उसे प्राप्त कर रहा है। लेकिन जैसे ही वो अपने को कुछ समझने लग जाए या उसके अहंकार में बैठ जाए या उसकी जो अनेक तरह की गतिविधियाँ हैं, जिस तरह से competition (स्पर्धा) ये वो इसमें उलझता जाए तो उसके बीच में एक दरार पड़ जाएगी और उस दरार के कारण वो मनुष्य फिर उसे प्राप्त नहीं कर सकता जो उसने प्राप्त किया हुआ है क्योंकि वो तो एक निमित्त मात्र था। लेकिन जो शक्ति अन्दर उसके अन्दर बह रही थी वो शक्ति ही बीच में कट गई। जैसे कि अभी इसकी (माइक) शक्ति कट जाए तो शायद मेरा लेक्चर न बंद हो, पर ऐसे हो सकता है। इसीलिए हमको एक बात को खूब अच्छे से जान लेना चाहिए कि हमारे अन्दर जो शक्तियाँ जागृत हुई हैं और जो कुछ भी हमारे अन्दर की विशेष स्वरूप की व्यक्तित्व को प्रकट करने वाली जो नई आभा हमें दिखाई दे रही है इस शक्ति को हमें रोकना नहीं चाहिए। इसके ऊपर हमें यह नहीं सोचना चाहिए कि हम कुछ बहुत बड़े हो गए या हमने कुछ बहुत बड़ा पा लिया। दूसरी तरफ से ऐसा भी होता है कि जब यह शक्ति आपके अन्दर जागृत हो जाती है उस वक्त आपमें एक तरह का उदासीपन भी आ सकता है। इस तरह का कि अभी दूसरे साहब तो इतने पहुँच गए, हम तो वहाँ पहुँचे नहीं। उन्होंने ये कर लिया, हमने ये किया नहीं। और हर तरह से आदमी उलझते जाता है। और उस में कुछ लोग ऐसे भी होते हैं जो छोटी -छोटी बातों पर ही अपने को दुःखी मानते हैं, बहुत छोटी बातों पर, जैसे आप सबको बैज (badge) मिला मुझको बैज नहीं मिला। गणपतिपुले में हमें बड़े अजीब-अजीब अनुभव आये कि लोग आये, कहने लगे, 'माताजी, हमको इस चीज़ का डब्बा दे दो।' मैंने कहा, 'भाई , ये भी कोई तरीका हुआ?' दूसरे ने कहा कि आपने मुझे इतना दिया लेकिन उसको नहीं दिया।' ये कोई बात हुई? उस मौज में और आनन्द में ये सब सोचने की बात ही नहीं है। छोटी-छोटी बात में वो दुःखी हो जाते हैं। फिर ऐसी जिसको बहुत बड़ी बात समझते हैं कि किसी का, समझ लीजिए पति ने विछोह कर दिया या किसी पति का रास्ता ठीक नहीं रहा तो पत्नी रोते बैठेगी। या किसी की पत्नी ठीक नहीं तो पति रोते बैठेगा। अरे भाई, आपकी कितनी बार शादियाँ हो चुकी पहले जन्म में। और अब इस जन्म में एक शादी हुई, चलो, इसको किसी तरह से खत्म करो। उसीके पीछे में आप लोग रात-दिन परेशान रहो कि मुझको ये दु:ख आ गया, मेरे बच्चे का ऐसा हो गया, मेरी बच्ची का ऐसा हो गया। उसका ऐसा हो गया, उसका ऐसा हो गया। इसका कोई अन्त है? इसको कोई पार कर सकता है? क्योंकि इतनी छोटी सी चीज़ है कि वो तो पकड़ ही में नहीं आती। इतनी क्षुद्र बात है कि वो मेरी पकड़ ही में नहीं आती। कोई भी आएगा तो ऐसी छोटी-छोटी बातें मुझे बताते हैं, मुझे बड़ी हंसी आती है। पर मैं चुपचाप सुनती रहती हूँ। देखिए मैं कहती हैँ कि आप सहजयोगी हैंI

सागर के जैसा तो आपका हृदय मैंने बना दिया और हिमालय के जैसा आपका मैंने मस्तिष्क बना दिया और आप ये क्या छुटर-पुटर बातें कर रहे हो कि जिसका कोई मतलब ही नहीं रहता। इसकी बात, उसकी बात, दुनियाभर की फालतू की बातें करना और जो सहज की बात है वो बहुत कम होती है। उसमें मौन लगता है। क्यों सहज में तो कुछ हमने ध्यान ही नहीं दिया। सहज में तो मौन हो जाता है। अभी मैंने कि पूना में लोग जरा कम आने लग गए हैं, ध्यान में, क्योंकि महाभारत शुरू हो गया है। वैसे मैंने तो अभी तक देखा ही नहीं है महाभारत। जो एक देखा है वो ही काफी है। अब देखने की क्या जरूरत है? अब अपने को दूसरा महाभारत करने का है? और महाभारत देखते बैठे हैंI अगर ऐसा ही आपको महाभारत देखने का शौक है तो उसकी वो फिल्म मंगा लेना, देख लेना लेकिन पूजा छोड़ कर के और आपका सेन्टर छोड़ कर के आप महाभारत देखते हैं तो आपकी वो शक्ति कहाँ दिखेगी? वो महाभारत में चली गई। वो महाभारत हो के हजारों वर्ष हो गए, उसी के साथ वो भी खत्म हो गई। तो ये जो मनोरंजन पर भी लोगों का एक बड़ा ध्यान रहता है। किस चीज़ से हमारा मनोरंजन हो। ऐसा ही हर एक चीज़ में मनुष्य उलझते जाता है। तो कोई भी चीज़ अति में जाना ही सहज के विरोध में पड़ती हैI जैसे अब music (संगीत) का शौक है तो music ही music है। फिर ध्यान भी नहीं करने का, बस music में पड़े हैं। वो मनोरंजन है। फिर कविता में पड गए, तो कविता में ही उलझ गए। कोई भी चीज़ में अतिशयता में जाना ही सहज के विरोध में जाना है। इस बात को आप गाँठ बाँध के रख लें। और दूसरी चीज़ की जो हमारी शक्तियाँ हैं उनको सम्यक होना चाहिए तभी हमें सम्यक ज्ञान मिलेगा, माने integrated knowledge. गर एक ही चीज़ के पीछे में आप पड़े रहे और एक ही चीज़ को आप देखते रहे तो आपको integrated knowledge नहीं हो सकता है, आपको सम्यक ज्ञान नहीं हो सकता है। आपको एक चीज़ का ज्ञान होगा। अब जैसे मैंने देखा है कि बहुत सी ladies (स्त्रियां) होती हैं, बड़ी पढ़ी लिखी होती हैं पर कभी अखबार नहीं पढ़ती उनको दुनिया में पता ही नहीं क्या हो रहा है। उनसे किसी के बारे में पूछिए तो कहने लगेगें वो कौन थे हमें पता नहींI रहे आदमी लोग तो उनका ऐसा है कि उनको सिर्फ ये मालूम है कि कौनसा खाना अच्छा बनता है, किस के घर में अच्छा खाना बनता है। किसके घर जाना चाहिए अच्छा खाने के लिए। एक खाने के मामले में तो हिन्दुस्तानी बहुत ही ज्यादा उलझे हुए लोग हैं। बहुत ज्यादा। और औरतें भी ऐसी हैं कि बेवकूफ बनाने के लिए अच्छे-अच्छे खाने खिलाकर के उनको ठिकाने लगाती हैं। इसमें दोनों की शक्तियाँ उलझ जाती हैं, दोनों की। रात-दिन ये खाने के बारे में, मुझे आज ये खाने को चाहिए, मुझे आज ये खाने को चाहिए, मैं ये टाइम को खाऊंगा, मैं वो टाइम से खाऊंगा। ये करूंगा। उधर औरतें आदमियों को खुश करने के लिए वो ही धन्धे करती रहती हैं। उसमें औरतों की शक्ति भी नष्ट होती है। और आदमियों की भी शक्ति नष्ट होती है इसलिए, मैंने यह तरीका निकाला है कि सहजयोगियें को सबको खुद खाना बनाना आना चाहिए। और अगर किसी ने कहा मुझे ये खाने को चाहिए तो आप ही बनाये। हालांकि उसके बाद सबको भूखा ही रहना पड़ेगा। पर कोई हर्ज नहीं। आपको कहना चाहिए अच्छा आपको ये चीज़ खानी है तो आप ही इसको बना दीजिए । तो बड़ा अच्छा रहेगा। जब आप बनाना शुरू करेंगे तब आप समझेंगे कि ये चीज़ क्या है। क्योंकि किसी भी चीज़ को टीका-टिप्पणी करनी तो बहत आसान चीज़ है। किसी चीज़ को अच्छा कहना, बुरा कहना बहत ही आसान चीज़ है। लेकिन वो खुद जब आप करने लगते हैं तो पता चलता है कि ये टीका-टिप्पणी हम जो कर रहे हैं ये बिल्कुल बेवकूफी है। क्योंकि हमें कोई अधिकार ही नहीं। तो इस कदर की छोटी- छोटी चीज़ों में भी लोग मुझे आ के बतातेहैं। मुझे बड़ा आश्चर्य होता है। आप अब साधु हो गए हैं।

आपके अन्दर सबसे बड़ी जो शक्ति आई है वो ये, आप कोशिश करके देखिए और मैं जो ये बात कहती हूँ उसकी आपको प्रतिक्रिया आएगीI कोशिश करके देखिए आप जमीन पर सो सकते हैं, आप रास्ते पर सो सकते हैं। आप दस-दस दिन भी भूखे रह जाए आपको भूख नहीं लगेगी। आप कैसा भी खाना है उसे खा लेंगे, आप कुछ नहीं कहेंगे। इसमें आप हमारे परदेस के सहजयोगियों को देखियेI किस हालत में रहते हैं, किस परेशानी में रहते हैंI हमें वहां पर हिंदुस्तानी सहजयोगियों ने बताया कि ब्रह्मपुरी में इन्तजाम सब ठीक नहीं रहा। लोगों का दिमाग ही खराब हो गया था। क्योंकि आप नहीं गए, तो बहुत तकलीफ हुई उनको खाने-पीने की और कुछ अच्छा नहीं लगा। ऐसा बताया। तो मैंने उन लोगों से जा के पूछा कि, 'भाई , सबसे ज्यादा तुमको कहाँ मजा आया?' तो उन्होंने कहा, 'ब्रह्मपुरी में सबसे ज्यादा मजा आया। तो मेरी कुछ समझ में नहीं आया कि इतनी शिकायतें हुई, ' क्यूंकि ब्रह्मपुरी में क्या बात है?' तो कहने लगे कि, 'वहाँ कृष्णा बहती है। उसके किनारे में बैठो तो लगता है कि माँ जैसे आपकी ही धारा बह रही हो। वो सब यही बातें करते रहे । यहाँ ये लोग खाने ही पीने की सोच रहे। इसलिए जब कभी-कभी लोग कहते हैं कि हम लोगों का समर्पण कम है, उसकी वजह यह है कि हम लोग काफी उलझे हुए लोग हैं। हमारे अन्दर बहुत पुरानी परम्पराएं हैं। यहाँ अनेक साधु-संत हो गए, बड़े-बड़े लोग हो गये, बड़े-बड़े आदर्श हो गये और उन आदर्शों की वजह से हमें मालूम है कि अच्छाई क्या है। लेकिन उसके साथ ही साथ हमारे अन्दर एक तरह की ढोंगी वृत्ति आ गई। कि हम ढोंग भी कर सकते हैं। कोई भी आदमी अपने को राम कह सकता है। कोई भी आदमी अपने को भगवान कह सकता है, कोई भी आदमी अपने को सीताजी कह सकता है। ये ढोंगीपना की हमारे यहाँ बड़ी भारी शक्ति है। एक साहब ने मुझे कहा कि, 'देखिए वो तो भगवान हैं।' मैंने कहा, 'कैसे?' 'वो कहते हैं वो भगवान हैं।' मैंने कहा, 'उसको कहने में क्या लगता है? ऐसे कैसे कहेगा कोई कि मैं भगवान हैँ।' मैंने कहा, 'कह रहे हैं वो भगवान है लेकिन उसके कुछ तरीके होते हैं। जो आदमी फूल को सुगंध नहीं दे सकता वो भगवान कसे हो सकता है ? ' 'हाँ, ये तो बात है तो मैंने कहा पर वो ऐसा क्यों कह रहे थे? पर वो ऐसा क्यों कह रहे हैं?' मैंने कहा, 'क्योंकि वो आप नहीं। वो ये ही नहीं समझ सकते कि लोग इतना सफेद झूठ इतने जोर से कह सकते हैंI या किसी के लिए कहते हैं, पर वो उसको रूपया ही चाहिए न, ठीक है, वो रूपया लेता है लेकिन हमको तो वो आध्यात्मिक देगा। तो क्या हर्ज है। हमें तो आध्यात्म लेना है, लेने दो रूपया, रूपये में क्या रखा है? रूपया दे दो उसको। रूपयों में क्या रखा हुआ है। आध्यात्म के पाने की बात है। आध्यात्म अगर वो हमको दे रहा है तो हम उसको रूपया दे रहे हैं। रूपये में तो कोई खास चीज़ होती नहीं। ये जो उनकी तैयारी आज हो गई है, वो हमारे अन्दर तैयारी अभी तक हो नहीं पाई, इसके लिए क्योंकि हमारे सामने आदर्श बहुत अच्छे हैं। महाभारत है, राम हैं, ये हैं, वो हैं । और हम उसी कीचड़ में बैठे हुए हैं। अगर कोई कीड़ा कहे कि मैं कमल हो गया तो हो नहीं सकता और अगर उसको कमल बना भी दिया तो भी ढंग वही चलेगा ।

इसलिए ये समझ लेना चाहिए कि हमारे अन्दर जो इतनी ऊंची - ऊंची बातें हो गई और जिससे हम सारी तरफ से पूरी तरह से हम ढके हुए हैं और जिसके कारण हम लोग बहुत ऊंचे भी हैं, लेकिन जब तक हम अपने को ये न समझे कि हमें वो ही होना है जो हम देख रहे हैं, इस मामले में हमारे अन्दर आन्तरिक इच्छा हो, ऊपरी नहीं। अन्दर से लगना चाहिए। क्या हमने इसे प्राप्त किया? क्या हमने अपने ध्येय को प्राप्त किया? क्या हमने इसे पाया है? उसे हमें पाना है, इस मामले में ईमानदारी अपने साथ रखनी है। और जब तक ईमानदारी नहीं होगी तब तक शक्ति आपके साथ ईमानदारी नहीं कर सकती। ये आपका और अपना निजा सम्बन्ध है। अनेक तरह से आप अपने को पड़तालिये और देखिए कि हमारे अन्दर ये शक्तियाँ क्यों नहीं जागृत हो सकती, क्यों नहीं हम इसे पा सकते। कारण हम खुद ही अपने को एक तरह से काटे चले जा रहे हैं। तो किसी भी तरह की ढोंगी वृत्ति का सहजयोग में स्थान ही नहीं है। हृदय से आपको महसूस होना चाहिएI हर एक चीज़ को हृदय से पाना चाहिए। अपने अंतर आत्मा से उसे जानना चाहिए। उसके लिए कोई भी ऊपरी चीज़ आवश्यक नहीं। कोई हैं कि मुस्करा कर बैठे रहेंगे, कोई जरूरत नहीं है मुस्कराने की? कोई है कि बड़े गम्भीर हो के बैठे रहेंगे, ये सब नाटक करने की कोई जरूरत नहीं। जो आपके अन्दर भाव है वो बाहर आ रहा है उसमें कौनसा नाटक करने की है? उसमें कौनसी आफत करने की है? जो हमारे अन्दर भाव है वही हम प्रकटित कर रहे हैं। क्योंकि हमारे अन्दर जो भाव हैं वो इस शक्ति से बहता हुआ बाहर चला आ रहा है और उसी को हम प्रकटित कर रहे हैंI और जो लोग इस तरह से एक बार समझ लें कि हमें पूरी तरह से ईमानदारी से सहजयोग करना है तो धीरे-धीरे इसमें खिसकते जाएंगे। जिस तरह से वहाँ पर मैं लोगों में देखती हूँ आत्मसमर्पण है उसमे में ये जरूर कहँगी कि उस आत्मसमर्पण के पीछे में एक बड़ी भारी कमाल है। और वो कमाल ये है कि वो सोचते हैं कि सिर्फ हमारा कल्याण आत्मिक ही होना चाहिए। हमारा आत्मिक कल्याण होना चाहिए। और कोई भी बात वो नहीं सोचते। सहजयोग के लाभ अनेक हैं। आप जानते हैं इससे तन्दुरुस्ती अच्छी हो जाएगी, आपको पैसे अच्छे मिल जाएंगे , आपकी नौकरी अच्छी हो जाएगी, आप का दिमाग ठीक हो जाएगा, आपके बच्चों का भला हो जायेगा और दुनिया भर की चीजें जिन्हें कि आप संसारी कहते हैं, हो जाएंगी। और उसमे भी आप का नाम हो जाएगा, शोहरत हो जाएगी। जिनको कोई भी नहीं जानता है वो तक उनका नाम हो जाएगा। वो तक उन्हें लोग जानेंगे, सब कुछ होगा। लेकिन हमें क्या चाहिए? हमें तो अपनी आत्मिक उन्नति के सिवाए और कुछ नहीं चाहिए। हम सिर्फ आत्मिक उन्नति पा लें। जब वो आत्मिक उन्नति मनुष्य में हो जाती है तब मनुष्य सोचता ही नहीं इन सब चीज़ों के लिएI उसके लिए सब कप पदार्थ है|उसके लिए श्री लक्ष्मी पैर धोएं वो भी कप पदार्थ है|कोई भी उसके लिए चीज़ ऐसी नहीं है कि जिसके लिए वो लालायित हो या परेशान हो। इस कदर वो समर्थ हो जाता है। अगर है तो है, नहीं है तो नहीं है। मिले तो मिले, नहीं है तो नहीं। ये जब अपने अन्दर ये स्थिति आ जाए, मनुष्य इस स्थिति पे आ जाए, तब सोचना चाहिए कि सहजयोगियों ने अपने जीवन में कुछ प्राप्त किया। जब तक ये स्थिति प्राप्त नहीं होती तो आपकी नाव डांवाडोल चलती रहेगी। और आप हमेशा ही कभी इधर तो कभी उधर घूमते रहेंगे। पहले अपने को स्थापित करने की जो महान शक्ति आपके अन्दर है वो है श्रद्धा।

उस श्रद्धा को हृदय से जानना चाहिए और उसकी मस्ती में रहना चाहिए, उसके मजे में आना चाहिए, उसके आनन्द में आना चाहिए, तो जो ये श्रद्धा की आल्हाददायिनी शक्ति है उस आह्वाद को लेते रहना चाहिए, उस ecstasy (खुमारी) में रहना चाहिए। उस सुख में रहना चाहिए। और जब तक मनुष्य उस आह्लाद में पूरी तरह से घुल नहीं जाएगा उसके सारे जो कुछ भी प्रश्न हैं, problems (समस्याएं) हैं बने ही रहेंगे, बने ही रहेंगे। क्योंकि problems (समस्याएं) वगैरा सब माया है। ये सब चक्कर है। अगर किसी से पुछो कि तुम्हें क्या problem (समस्या) है? तो मुझे सौ रूपया मिलना चाहिए, मुझे पचास रुपये ही मिले हैं। जब सौ रुपये मिले तो फिर क्या problem (समस्या) है? मुझे दो सौ रुपये मिलने चाहिए तो मुझे सौ ही रुपये मिले। वो तो खत्म ही नहीं हो रहा। फिर दूसरा क्या problem (समस्या) है, कि मेरी बिवी ऐसी है। फिर तुम दूसरी बिवी कर लो, वो भी ऐसी है, तीसरी आई वो भी ऐसी है तो आपके problems नहीं खत्म हो रही क्योंकि आप स्वयं इनको खत्म नहीं कर रहे। ये सबको खत्म करने का तरीका यही है कि अपनी श्रद्धा से आप अपने आत्मा में जो आनन्द है उस का रस लें और उसी रस के आनन्द में रहें आखिर सारी चीज़ है ही हमारे आनन्द के लिए, लेकिन जब तक हम उस रस को लेने की शक्ति ही को नहीं प्राप्त करते हैं तो क्या फायदा होगा? ये तो ऐसा ही हुआ कि एक मक्खी जा कर के बैठ गई फूल पर और कहेगी कि साहब मुझे तो कुछ मधु नहीं मिला। उसके लिए तो मधुकर होना चाहिए। जब तक आप मधुकर नहीं होंगे तो आपको मधु कैसे मिलेगा? गर आप मक्खी ही बने रहे तो आप इधर-उधर ही भिनकते रहेंगे । लेकिन जब आप स्वयं मधुकर बन जाएंगे तो आप कायदे की जगह जा करके जो आपको रस लेना है, रस ले कर के मजे में पेट भर के और आराम से आनन्द से रहेंगे। यही सबसे बड़ी चीज़़ सहजयोग में सीखने की है कि हमारा चित् पूरी तरह से एक चीज़ में डूबा रहना चाहिए। और वो है आत्मिक हमारी उन्नति होनी चाहिए। पर उस का मतलब यह नहीं कि पूरी समय अपने को बन्धन देते रहो या पूरी समय आँखें बंद करें, जैसे मराठी में कहते हैं सेंडी बांधून, उसकी कोई जरूरत नहींI सर्वसाधारण तरीके से, रोजमर्रा के जीवन को कुछ भी न बदलते हुए जैसे आप हैं वैसे ही उसी दशा में आपको चाहिए कि आप अपने अन्दर जो हृदय में आत्मा है उसके रस को प्राप्त करें। जब उसका रस झरना शुरू हो जाता है तो आप ही में कबीर बैठे हैं और आप ही में नानक बैठे हैं, और आप ही में सारे बड़े-बड़े जितने संत साधु हो गए, तुकाराम, नामदेव, एकनाथ सब आप ही लोगों में बैठे हैं। और उनको इतना बिचारों को कोई बताने वाला भी नहीं था, उनको सँभालने वाला कोई नहीं था, उनके संरक्षण के लिए कोई नहीं था। ये सब आपको प्राप्त है। आप तो अच्छी छत्रछाया में बैठे हुए हैं। तो भी आप उस छत्रछाया में बैठ कर के एक अपनी भी छतरी खोल लेते हैं और उसके बारे में फिर चर्चा करते हैं, तो इससे तो आपकी शक्तियाँ कम हो ही जाएंगी। इस बारे में हमें गौर करना चाहिए कि हमारी कितनी शक्तियाँ हैं और हमारे अन्दर कितनी शक्तियाँ हमने देखी और वो कैसे कार्यान्वित हो रही हैं । आप जो चाहे सो करें। जो जे वांछिले ते होणार हे (मराठी )I

जो आप इच्छा करेंगे वो आपको मिलेगा लेकिन आपकी इच्छा ही बदल जाएगी। आपके तौरतरीके ही बदल जाएंगे जैसे आज अब कोई महाभारत देखने को नहीं रूकेगा। क्या सोचेगा? अरे बाप रे, आज माँ का इतना अच्छा समय बंधा हुआ है, माँ स्वयं आ रही है, पूजा का मौका है, सारी दुनिया से लोग दौड़े आएंगे। अब बाहर अमेरिका से, अभी मैं जा रही हूँ, उन्होंने कहा, 'एक दिवाली पूजा जरूर करना।' उसके लिए मेरे ख्याल से सारे ब्रह्माण्ड से लोग वहाँ पहुँच जाएंगे। लेकिन यहाँ कलकत्ते से भी लोगों को आने में मुश्किल हो जाती है, कलकत्ते से भी। और साक्षात् हम बैठे हुए हैं। ऐसे-ऐसे लोग हैं कि जो बिल्कुल आसानी से आ सकते हैं। अपने काम के लिए दस मर्तबा दौड़ेंगे। लेकिन इसको नहीं समझते कि कितनी महत्वपूर्ण चीज़ है ? इसका महत्व नहीं समझ पाते क्योंकि श्रद्धा कम है। वो कहते हैं जब हम रिटायर् हो जाएंगे तब आएंगे। सुविधा के साथ। रविवार के दिन करिए पर एक दिन उससे पहले छुट्टी होनी चाहिए नहीं तो बाद में छुट्टी होनी चाहिए। अब ऐसी रोनी सूरत लोगों के लिए क्या सहजयोग है? ये घोड़े कहाँ तक जाएंगे? ये तो खच्चर भी नहीं। जो लोग इस तरह की बातें सोचते हैं वो सहजयोग में कहाँ तक पहुँचेंगे ये मेरी समझ में नहीं आता। कि सब सुविधा होनी चाहिए, Saturday, Sunday (शनिवार, इतवार) होना चाहिए और उसमें से भी हम जैसे ही प्रोग्राम खत्म होगा हम भाग जाएंगे क्योंकि हमको कल दफ्तर में जाना है। तुम जाओगे कल भी सब ठीक हो जाएगा। लेकिन गर आप ऐसी जल्दबाजी करोगे तो खंडाला के घाट में आपको रोक लेंगे हम। लेकिन ये सब चूल, ये सब शैतानियाँ हम कितनी भी करें लेकिन आपके अक्ल में जब तक ये चीज़ घुसेगी नहीं क्या फायदा? तो चाह रहे हैं कि किसी तरह से आपको रास्ते पर ले आएं। अब रास्ते पर लाने पर गर बार -बार आप लोग फिसल पड़े तो कितनी हमें मेहनत करनी पड़ेगी। और आपकी जो शक्तियाँ जागृत हो सकती हैं, जो अपने आप पनप सकती हैं, बढ़ सकती हैं, वो सारी शक्तियाँ कहाँ से कहाँ नष्ट हो जाएंगी? तो अपने को पहले आपको संवारना है। अपनी शक्तियों के गौरव में उतरना है और ये जानना है कि हमारे अन्दर कितनी शक्तियाँ हैं और हम कितनी शक्तियों को प्राप्त कर सकते हैं? हम कितने ऊंचे उठ सकते हैं। हम क्या-क्या लाभ दूसरों को दे सकते हैं। इतना भंडारा हमारे अन्दर पड़ा हुआ है। सारा कुछ खुल गया, चाबी मिल गई अब खुल जाने पर सिर्फ उसमें से निकाल के लोगों को बाँटना है और उसका मजा उठाना है। आज ये जो शक्ति की पूजा हो रही है वो असल में, मैं चाहती हूँ कि आप जानिए कि आपकी ही शक्ति की जागृती होनी चाहिए। जिस से आप बड़े ईमानदार और एक सच्चे तरीके से श्रद्धामय हो जाए। साधु-संतों को कुछ कहना नहीं पड़ता था। वो मार खाएंगे, पीटे जाएंगे , उनको जहर देंगे , चाहे कुछ करिए उनकी लगन नहीं छूटती। अब आप लोगों को तो कनेक्शन लगा दिया लेकिन वो इतना ढीला कनेक्शन है कि बार-बार, बार-बार लगाना पड़ता है। फिर से किसी बात से छूट जाता है। फिर से किसी बात से लगाना पड़ता है, सो अब सोचना यह है आपको कि हमारे अन्दर की सारी ही शक्तियाँ हमें जागृत करनी है तो फिर कोई कमी नहीं रह जाएगी। कोई आपके सामने प्रश्न ही नहीं रह जाएंगे| इन शक्तियों का जागृत करना बहुत आसान है। एक ही बात है कि आपकी लगन होनी चाहिए। जिसको लगन हो जाएगी, जो पूरी तरह से लगन से सहजयोग में उतरेगा और जिसका हमेशा जी सहजयोग में ही खींचा रहेगा, उधर ही ध्यान रहेगा उसका सब तो क्षेम हो ही जाएगा, पर पहले योग घटित होना चाहिए और आधा-अधूरा योग किसी काम का नहीं। न इधर के रहे न उधर के रहे। ऐसी हालत हो जाएगी।

एक छोटे से बीज में हजारों वृक्ष निर्माण करने की शक्ति है। तो आप तो ऐसे हजारों वृक्षों के मालिक मनुष्य हैं। और उनमें से हजारों लोगों को आप भी शक्तिशाली बनाने की शक्ति आपके अन्दर है लेकिन गर उस बीज का अंकुर निकलने के बाद गर आप रास्ते पे फेंक दीजिए और उसकी परवाह न करें और इसका गर पेड़ नहीं हुआ तो इसकी शक्ति कुंठित हो जाएगी। तो अपने लिए पूरी तरह से आप इसका अंदाज करे कि हम क्या हैं और हम क्या कर रहे हैं? और कहाँ तक हम पहुँच सकते हैं? इससे आपस के झगड़े, छोटी-छोटी क्षुद्र बातें, ऐसी चीजें जो कि रास्ते पर के भी लोग न करे, असभ्यता ये तो अपने आप से ही ढ़ह जाएगी। वो तो बचने ही नहीं वाली। लेकिन आपका जो स्वयं सुन्दर स्वरूप है वो निखर आएगा। और लोग कहेंगे कि ये है एक शक्तिशाली मनुष्य खड़ा हुआ है। एक विशेष स्वरूप का आदमी खड़ा हुआ है। एक महान कोई व्यक्ति है। ऐसा अनूठा उसका सारा व्यवहार है। वो किसी से डरता नहीं, निर्भय है। जहाँ कहना है, कहता है, जहाँ नहीं कहना नहीं कहता। ये आ जाए, बाबा भी आ जाए फिर बाबा के नाना भी आ जाए सो हो नहीं सकता। जो आप हैं उस लायक वो लोग नहीं। वो नालायक हैं। जो नालायक हैं उनको छोड़ देना चाहिए। उनसे क्यों झगड़ा करना? नालायक लोगों से झगड़ा करने की कोई जरूरत नहीं। 'नसीब आपके फुटे जो नालायक से शादी कर ली, ऐसा सोचना चाहिए और नसीब आपके फूटे जो नालायक आपके माँ-बाप हैं। जो नालायक हैं उनको काहे को जबरदस्ती सहजयोग में लाना और मेरी खोपड़ी पर लादना कि ' माँ, इसको ठीक करो क्योंकि वो मेरी बिवी है, क्योंकि वो मेरा बाप है, क्योंकि मेरा बाबा, मेरा दादा।' मेरा उनसे कोई रिश्ता नहीं बनता। गर वो सहजयोग में नहीं हैं तो उनको आप नालायकों को बाहर रखिए| जो लायक लोग हैं उनसे रोज दोस्ती करिए, उनके मज़े में रहिए। आपको जरूरत क्या है? पर यही बात हम लोग नहीं समझ पाते कि ये दुनिया ये रिश्ते ऐसे चलते रहते हैं। इसमें कुछ रखा नहीं, हाँ गर आपकी जिसके साथ में संगति है वो आपके साथ उठ सके, आपके साथ चल सके, आपके साथ बन सके तो ठीक है। और नहीं तो ऐसे नालायक लोगों को कोई जरूरत नहीं सहजयोग में लाने की। और मैं देखती हूँ जो बहुत ही नालायक लोग सहजयोग में कभी-कभी इस रिश्ते से आ जाते हैं और मेरे बड़ा सरदर्द हो जाता है।

आपकी लियाकत थी इसलिए आप आये और आप सहजयोग को प्राप्त हुए। आपको आशीर्वाद मिला। आपने बहुत कुछ पा लिया और आगे आप पा सकते हैं। और जो भिखारी हैं उनको देने में क्या अर्थ है? अब भिखारी भी हैं और उसकी झोली में छेद भी हैI उनको और देने से क्या फायदा? लो करेला नीम चढ़ा। ऐसे लोगों से रिश्ता रखने की आपको कोई जरूरत नहीं है। उनसे कोई बात करने की जरूरत नहीं। मतलब रखने की जरूरत नहीं है। उनको बकने दीजिए। गर उनका दिमाग ठीक हुआ तो वो आएंगे और सहजयोग में उतरेंगे। और नहीं हुए तो आप अपना दिमाग क्यों खराब करते हैं? उससे कोई फायदा नहीं है। ऐसे लोगों के पत्थर के जैसे सर होते हैं। उससे कोई फायदा नहीं होता, वो देख ही नहीं सकते। तो आज से हम लोगों को सोचना है कि हम एक व्यक्ति हैं, स्वयं| और इसे हमने प्राप्त किया है अपने- अपने पूर्वजन्म के कर्मों से। क्योंकि हमने बहुत पुण्य किये थे । और इसलिए हम आज इस स्थान पर बैठे हुए हैं और इससे भी ऊँचे स्थान पर हम बैठा सकते हैं और जा सकते हैं। तो अपने पीछे में बड़े-बड़े इस तरह के पत्थर लगा कर के आप समुद्र में मत कूदिए। आपको गर तैरना आता है तो मुक्त हो कर के तैरिए। उसका आनन्द उठाईये। और अपनी सारी शक्तियों से आप प्लावित होईए। आज मेरा अनन्त आशीर्वाद है कि आपके अन्दर की सुप्त सारी ही शक्तियाँ जागृत हों और धीरे-धीरे आप इसको महसूस करें। और उसकी जो अन्दर से प्रवाह की विशेष धारायें बहें उसके अन्दर आप आनन्द लूटें। यही मेरा आपको सबको अनन्त आशीर्वाद है।

[Second Audio track]

आप जान सकते हैं की हम लोग इन गड़बड़ करने वालों से, आतताई लोगों से, जो धर्म के नाम पर धर्मांद्ता कर रहे हैं, जो परमात्मा के नाम पर पैसा लूट रहे हैं, जो हर तरह का गलत काम अच्छाई का नाम ले कर कर रहे हैं, उनसे बहुत अलग हैंI एक बहुत बड़ी क्रांति हमारे अंदर हो गयी और पता नहीं हम लोगों ने समझा की नहीं की कितनी बड़ी क्रांति हमारे अंदर हो गयी और हमने क्या-क्या पा लियाI एकदम से ही हमारे अंदर इतनी शान्ति आ गयी इतना आनंद आ गया और इसके अलावा हमारे अंदर एक अद्भुत शक्ति जागृत हो गयी जिसके कारण हम भी दूसरों का भला कर सकते हैं और हम भी सहजयोग को जान सकते हैंI ये सब कार्य अति सूक्ष्म है, सारा ज्ञान अति सूक्ष्म है पर उसको भी आप लोगों ने बहुत सहजता से ग्रहण कर लिया, उसको पा लिया, उसको जान लियाI आपस में आपका प्रेम है - बढ़ते जा रहा है, घटता नहींI धीरे-धीरे आपसी मैत्री बढ़ती जा रही है और एक तरह की बड़ी नितांत श्रद्धा और आनंद एक दूसरे के  सहवास में और प्रेम में आ रहा हैI ये तो है की कुछ लोग बहुत आगे चले जाते हैं कुछ लोग पीछे चले जाते हैं पर हमलोग सब साथ हैंI सब कुछ आगे जाने से भी बाकि के वर्ग खींच जाते हैं गर उनकी पीठ उस ओर ना होI इस प्रकार के आपसी सदभावनाएँ हमारे अंदर अकस्मात् ही प्रस्फुटित हुई है, अकस्मात्I उसके लिए हमने कुछ किया नहीं, उसके लिए हमने कोई मेहनत नहीं की, अपने आप हमने जान लिया की सदभावना रखने में कितना आनंद है, प्रेम है, कितना मज़ा आ रहा है ज़िन्दगी काI

हमारे अंदर अनेक तरह की ऐसी प्रकृति थी जिसको हम कह सकते हैं की बिलकुल विकारमय इसमें बहुत विकार थे I उसके अनेक कारण हैंI क्यूंकि हम लोगो ने जब इस भारतवर्ष में जन्म लिया तो इसकी जो त्रुटियां हैं उन्होंने भी हमारे साथ बचपन से ही  प्रेम कर लिया और हमने उनसे प्रेम कर लियाI सबसे तो पहले ये की हमारे माँ बाप - उनके साथ हम जुट गए; ये हमारे माँ बाप हैंI फिर माँ बाप भी सिखाते हैं बच्चों को अधिकतर कि देखो दूसरों से तुम प्रेम करो, उनको तुम सदभावनाएँ रखोI लेकिन आप देखते हैं कि ये सदभावना कितनी सिमित है, यहाँ तक कि माँ बाप में ही सदभावना नहीं रहती, और फिर भाई बहनो में नहीं रहतीI तो जो घर का वातावरण है जिसमे कि हम एक साथ रहें, एक साथ खाना खाएं, या एक साथ तकलीफें उठायें, एक साथ चलते रहें, उसमे भी अलग अलग लोग निकल आते हैंI इसको भेद-अभेद कहते हैंI माने हर चीज़ का भेद करते जाना के तुम अलग हो हम अलग हैं, और करते करते ये भेद इतना बढ़ जाता है के उसकी एक पकड़ हमारे अंदर - जैसे कोई पत्थर के किले में हम बंद हो गए हों और उस पत्थर के किले में और भी इसी तरह के लोग जुटने लग जाते हैं फिर उसका विशाल रूप बनते जाता है, जैसे कि किसी भी चीज़ को ले करके लोग आपस में जमघट बना लेते हैं (ग्रुपिंग)I ये भी हमारा बड़ा पुराना जानवारों से लिया हुआ अनुवंशिक हमारा गुण है कि फ़ौरन हम हमारा ग्रुप बना लेंगेI अब जैसे कि दिल्ली के लोग हैं तो नॉएडा का एक ग्रुप हो गया, तो फिर यहाँ दिल्ली गए इधर के लोगों का एक हो गया, नार्थ का हो गया, ईस्ट का हो गया, वेस्ट का हो गया, उसका फिर उसमे भी उस गली के हो गएI इस प्रकार हम अपने ग्रुप बनाते जाते हैंI इससे तो भेद आ गयाI अब जब इस क्रांति का सत्य स्वरुप ये है कि इसमें सारा संसार एकाकारिता को प्राप्त करे तो हमारे अंदर की जो ये भेद भावनाएं हैं इसकी और हमें नज़र करना चाहिए और सोचना चाहिए कि ये हमारे अंदर भेद भावनाएं  क्यों आयीI अपने तरफ नज़र करने से आप देख सकते हैंI हो सकता है किसी के माँ बाप ने भी सिखाया होI बहुत लोग होते हैं वो कहते हैं कि अच्छा तुम हिन्दू हो, मुस्लमानो को मार डालना चाहिए, तो बचपन से वो आ गयाI मुस्लमान के बच्चो को सिखाया जाता है तुम हिन्दुओं को मार डालोI ईसाईयों को सिखाया जाता है कि दुनिया के सब लोग बेकार हैं, हम ही ख़ास परमात्मा के चुने हुए लोग हैंI पता नहीं कैसे ये लोग ऐसा सोच भी लेते हैंI अपना ही सर्टिफिकेट लगा लेते हैंI जैन धर्म वाले सोचते हैं कि हम से बढ़ कर कोई है नहीं, और अपने-अपने प्रान्त में भी यही झगड़ा शुरू हो जाता हैI

जब इसका विशाल स्वरुप शुरू हो जाता है तो लोग सोचते हैं कि हमारे गावों से दूसरे गावों के लोग अच्छे ही नहींI फिर गावों से ज़रा निकले तो फिर प्रान्त पे आ गए कि हमारा प्रान्त बहुत अच्छा है दूसरा प्रान्त अच्छा नहींI फिर भाषा पर आ गए कि हमारी भाषा बहुत अच्छी है दूसरे की भाषा बिल्कुल बेकारI  हर बार यही सोचा करते हैं कि हम कोई विशेष अच्छे हैं और बाकि लोग जो हैं बिलकुल बेकार हैं और इसीलिए हमें पूर्ण अधिकार हैं की हम दूसरों से लड़े उनसे बदतमीज़ी करें या उनको मारे पीटें जो करना है करें उनकी [unclear]I विशेष कर अपने देश में जातीयता जो थी वो बिलकुल मानी नहीं जाती थीI आपको आश्चर्य होगा आज भी किसी से पूछिए तो वो कहेंगे कि हम तो फलाने जात के हैंI अब आप जानते हैं कि “या देवी सर्व भूतेषु, जाती रूपेण संस्थिता”, देवी गर किसी के अंदर बस्ती हैं तो वो उसकी जाती, माने उसके अंदर बसा हुआ जो एक विशेष गुण हैं उसको प्रस्फुटित करती हैI जैसे कि समझ लीजिये कोई आदमी है वो परमात्मा को खोज रहा है, जो ब्रह्म तत्व को खोज रहा है - तो उसे ब्राह्मण की जाती मानी जाती थी, और जो शक्ति को खोज रहा है - उसको क्षत्रिय कहा जाता था, और कोई धन-सम्पति को खोज रहा है - तो उसे वैश्य कहा जाता था, और जो लोग अपने को दूसरों की सेवा करके या किसी तरह से उससे पैसा कमाते थे - उनको शूद्र माना जाता थाI ये तो तबियत की बात हैI जिसे हम लोग तबियत कहते हैं, तो जो “जाती रूपेण संस्थिता” कहा है उसका मतलब है इंसान की जो कुछ भी तबियत है उसके अनुसार उसकी जाती बनती हैI जन्म के अनुसार तो बेकार में ही बाद में बन गई क्यूंकि आप देखिये रामायण को लिखा किसने? रामायण को जिसने लिखा वो तो एक मछियारा था और वो एक डाकू भी थाI उसकी भी कुण्डलिनी जागृत हो करके वो ब्राह्मण हो गया मतलब उसने ब्रह्म को जाना, द्विज हो गया जिसका दूसरे बार जन्म हो गया, उससे रामायण राम ने क्यों लिखाया? सोचने की बात है कि उनको क्या ज़रूरत थी? वो किसी बड़े पक्के विद्वान को काशी से बुला के उनसे कहतेI उनके लिए सब ये जो कुछ ब्राह्मण थे जो अपने को ब्राह्मण कहलाते थे वो कप्पादार्थ थेI उनके लिए उनकी कोई भी विशेषता नहीं थी, विशेषता थी किसकी कि जो एक आत्मा को प्राप्त किया हुआ प्रकाशवान जीव है उसको वो मानते थेI कृष्णव्  के बारे में भी आप  जानते हैं कि कृष्ण कि जो गीता लिखी गई वो व्यास ने लिखी और व्यास बेटे किसके थे? आप जानते हैं धीवरनी के बेटे थे जिसके बाप का ही पता नहीं थाI ये, ये सिद्ध करने के लिए कि जाति जो है ये आपके जन्म से नहीं होतीI कृष्ण ने एक भीलनी के बेर जिसने उसमे  दांत लगाए थे, हमारे यहाँ तो झूठा हम किसी का नहीं खाते ऐसे हम लोग अपने को समझते हैं, एक भीलनी के बेर उन्होंने कितने प्रेम से खाये जिसपे लक्ष्मण को गुस्सा चढ़ रहा था पर उन्होंने कहा कि क्या ये बेर हैं कि अमृत फल हैI सीता जी समझ गयीं उन्होंने कहा अच्छा हमें भी दीजिये, कहा न बाबा मैं न दूंगा मुझे ऐसे कब मिलेंगे अमृत फलI  कितना वर्णन है उसकाI तो उन्होंने कहा कि अच्छा थोड़ा सा आप मुझे नहीं देंगे तो मैं तो आपकी अर्धांगिनी हूँ मुझे आपको देना होगा, तो उन्होंने उनको  दे दियाI जब उनको दे दिया तो उन्होंने बड़े प्रेम से उसे खाया और कहा कि ऐसा अमृत फल मैंने कभी नहीं खायाI एक भीलनी बुढ़िया जिसके दो ही चार दांत बचे थे उसने दांत मार-मार करके वो बेर इकट्ठे किये थे और श्री राम से कहा था कि तुम खा लो तुम खट्टा नहीं खाते हो न इसीलिए मैंने सब चखे हैं, कोई भी खट्टा नहीं हैI उस प्रेम से उस साधारण बेर में अमृत फल की शक्ति आ गई और उन्होंने उस अमृत फल को उसी स्वाद से खाया जैसे की कोई बड़ी अलग भी चीज़ मिल गई हो तो लक्ष्मण जी को लगा कि अमृत फल दोनों भी कह रहे हैं तो कोई चीज़ होगी उन्होंने कहा कि अच्छा भाभी हमें भी थोड़े से दे दीजियेI मैं तो नहीं देने वाली आप पहले नाराज़ हो रहे थे अब काहे को मांग रहे होI ‘नहीं भाभी ऐसा नहीं करो थोड़ा दो’I सो उनको दिया तो वो भी उनकी भी चित्त वृति बदल गई तो फिर एक दम ठन्डे हो गए कहा पता नहीं क्या हो रहा है मुझे अंदर सेI

ये सब में हम देखते हैं के मनुष्य को जो ये अंधकार है जिससे वो अपने को समझता है कि मैं इस जाति का हूँ या मैं इस देश का हूँ या मैं इस प्रान्त का हूँ तो वो एक भ्रम में बैठा हुआ है, लेकिन श्री कृष्ण तो भ्रम में नहीं थे, राम तो भ्रम में नहीं थे, विदुर जो कि एक दासी पुत्र था उसके घर जा के खाना खाया लेकिन दुर्योधन के घर नहीं खायाI एक दासी पुत्र के यहाँ जा करके उन्होंने खाना खायाI और श्री कृष्ण का तो सारा ही जीवन गर आप देखें तो वो गोपियों के साथ किस तरह से खेला करते थे जैसे कोई बिलकुल इन्ही के सतह के उन्ही के लेवल [level] के हैं और उसी प्रेम के साथ उनके साथ रासलीला भी करते थे और जिस तरह से वहां के दूध और मक्खन और दही चुराते थे, ये दिखाने के लिए कि हम तुम्हारे ही जैसे एक हैं जिससे लोग ये न सोचें कि हम कोई विशेष हैंI सो दुर्भावना जागृत होने का मुख्य कारण ये है कि मनुष्य जब सोचता है कि मैं कोई विशेष हूँI ये इसका तत्व हैI गर आप अपने को विशेष समझते हैं या दूसरे से अच्छा समझते हैं इसका मतलब है कि आप अच्छा बिलकुल नहीं क्यूंकि जो अच्छा होता है वो क्यों सोचेगा कि मैं अच्छा हूँ क्यूंकि वो है ही अच्छाI जैसे आप इंसान हैं आप क्या ये सोचते हैं कि मैं इंसान हूँ, मैं इंसान हूँ, मैं इंसान हूँ, मैं तो इंसान हूँ हीI आपको कोई सोचना नहीं पड़ता क्यों आप हैं ही इंसान आप कोई जानवर तो हैं नहीं लेकिन अपने को कोई विशेष समझ लेना कि मैं दूसरों से बहुत अच्छा हूँ दूसरी जाति से बहुत अच्छा हूँ जाति तो है ही नहीं चीज़ जैसे मैंने आपसे बताया था भ्रम, फिर दूसरे देश के लोगों से अच्छा दूसरे प्रांतों के लोगों से अच्छा हूँ किसी न किसी बहाने मैं अच्छा फिर ऐसे कुछ अच्छे इक्कठे हो जाते हैं और होने के बाद में सम्प्रदायकता, धर्मानदता, आदि चीज़े आ करके इस अंध,अंध, अंधता के कारण कि मैं किसी से अच्छा हूँ कि मेरे से कोई और अच्छा नहीं या दो चार और भी हैं मेरे जैसे अच्छेI इसलिए मनुष्य के अंदर कभी भी सदभावना किसी के प्रति नहीं आ सकती क्यूंकि सदभावना का ही मतलब है कि सत्य के प्रति भावना, सत्य के प्रति भावना होना I अब आपके अंदर सत्य प्रकट हो गया आपने जाना कि चारों तरफ परम चैतन्य है आपने जाना कि आपकी कुण्डलिनी जागृत  हो गई आपने जाना कि आपके अंदर ये शक्ति है और आपने पहचाना कि सत्य क्या हैI लेकिन सत्य के प्रति भावना होना ये बड़ा अच्छा ये एक तरह से विचार है क्यूंकि सत्य जो है ये तो अपने बुद्धि से जाना जाता है या सेंट्रल नर्वस सिस्टम [central nervous system] से जाना जाता है जिसे हमें कहना चाहिए कि सत्य को हम चैतन्य से जानते हैं जब वो बहने लग जाता है लेकिन भावना जो है ये भाव से आता है माने अपने हृदय से हम सत्य को तो जानते हैं, हम सत्य को जानते हैं अब,अब तो जान गए, उसका हमें बोध भी हो गया लेकिन अभी तक वो हृदय से भावना आयी नहींI जब तक ह्रदय और बुद्धि का सामंजस्य सहज योग में आपके नहीं होता है तब तक आप बहुत ही आधे-अधूरे सहज योगी हैंI उसके नमूने ऐसे होते हैं कि छोटी छोटी बात में झगड़े अब कोई लीडर है ये सब मैं आपको बेवकूफ बना रही हूँ कोई भी अकल्मन्द आदमी समझ सकता है कि लीडर सहजयोग में कैसे हो सकता है? ये सब बेवकूफी है जिसने सत्य जाना वो जानता है कि माँ हमें तो बेवकूफ बना रही है हम लीडर कैसे हो सकता है क्यूंकि कोई विशेष है ही नहीं सहजयोग में अब क्या मैं कहूं कि मेरे हाथ विशेष है कि नाक विशेष है कि बाल विशेष है अरे इसमें से ज़रा सी भी कोई चीज़ को ज़ख़्म हो जाता है तो सारे शरीर को पीड़ा हो जाती है तो विशेष ऐसा कौन हो सकता है? सामूहिक चेतना में आप तो जानते हैं कि किसी सहज योगी को भी पीड़ा हो जाती है तो उसको आप महसूस करते हैं अपने अंदर उसको आप जानते हैं तब फिर आप विशेष हो नहीं सकते पर हम लीडर हो गए और मुझे कभी कभी बड़ी हंसी आती है कि या तो लीडर साहब हो जाते हैं जेलर साहब जैसे होते हैं जेलर और बाकी उनके सामने अपराधियों जैसे घूमा करते हैं अरे भई आप सब एक हैं सिर्फ ये कि मैं सबसे नहीं मिल सकती हूँ एक के थ्रू [द्वारा] मिलूंगीI फिर लीडरों में आपस में झगड़े ये तो महान अन्धकार की बात है में आपको बेवकूफ इसलिए बनाती हूँ की गर बेवकूफ नहीं बनाया जाये तो मैं समझ ही नहीं सकुंगी कौन कितने गहरे पानी में हैI

और फिर पता चलता है कि इस तरह की एक दुर्भावना सबके अंदर बह रही हैI फिर एक लीडर का एक ग्रुप बन गया उस लीडर का एक ग्रुप बन गया उसका वो ग्रुप बन गया और खासकर दिल्ली शहर में क्यूंकि यहाँ तो धंधे ही यही हैं लोगों के खारी बाओली के कुछ लोग हो गए तो पचमीयां रोड के कुछ हो गएI मानो कि जैसे इधर उधर जाने का कोई इंतजाम ही नहीं है और इस तरह से जब हमारे अंदर ये दुर्भावनाएं आपस में आ जाती हैं तब हम ये भूल भी जाते हैं देखना कि हममें क्या विशेषता है? अभी कोई साहब कहने लग गए कि साब मैंने तो पांच आदमियों को जागृति दी और इस आदमी ने तो एक को भी नहीं दी आप लोगों को मेरे सामने तो हंसी आती है पर कभी कभी आप लोग भी इस चक्कर में आ ही जाते हैं कि हम तो ऐसे हैं हम में ये विशेषता है हमने ये कर लिया इसका मतलब ये है कि अभी आप अकर्म में उतरे नहीं अभी भी आपको लगता है हम कर्म कर रहे हैं अहंकार के आप सहारे चल रहे हैं और ये बड़ा ही झूठा अहंकार है जो असत्य से आप प्राप्त किये हुए हैंI पर सत्य की क्या विशेषता है? सत्य की विशेषता पहले समझना चाहिए और फिर भावना की सत्य में आप जानते हैं कि आपने प्राप्त किया है अनेक शक्तियों कोI सत्य ये भी है कि आपके जीवन में ऐसे अनेक अनेक चमत्कार हुए हैं कि जो आप बताते हुए अघाते नहीं वो ऐसा लगता हैं कि अभी तो ख़त्म ही नहीं हुआ हमें तो ये भी हुआ चमत्कार ये भी हुआ माँ आपकी कृपा से वो भी हुआ माँ आपकी कृपा से ये भी हुआ I ये तो सब आप लोग कहते रहते हैं सत्य के प्रकाश में सारी ही चीज़ें सुलझती हैं और आप जानते हैं कि हमारे ऊपर परमात्मा का हाथ है वो हमें संभाल रहे हैं वो हमें हाथ पकड़ के ठिकाने ले जा रहे हैं वो हर चीज़ का किस तरह से एक एक जो भी प्रश्न हमारे सामने है उसका कैसे हल बना रहे हैं फिर आप धीरे धीरे जानते हैं कि किस तरह से हम लोगों ने एक दूसरों को जानाI जैसे अँधेरे में हम बैठे हैं तो हम जानते नहीं कौन कहाँ बैठा है कौन कहाँ बैठा हैI गर आप उठ के चलने लार जाएँ तो एक इस पर गिरेगा उस पर गिरेगा पर वही प्रकाश आते ही आप जान जाते है प्रकाश में कि नहीं हम यहाँ बैठे हैं वो वहां बैठे हैं गर हम उन पर कूदेंगे उनको भी चोट लगेगी और हमको भी चोट लगेगीI सत्य से जो केवल सत्य है उस सत्य से हम जो अपने पारस्परिक सम्बन्ध हैं उनको बहुत खूबी से समझ लेते हैं और बड़ी प्यारी प्यारी बातें लोग कभी कभी कहते हैं एक दूसरे के मामले में तो बड़ा आनंद आता है मुझे मैं जब देखती हूँ कि एक सहजयोगी दूसरे की तारीफ़ कर रहा है बड़ा ही मुझे आनंद आता हैI

एक बार किसी के यहाँ प्रोग्राम हो रहा था और प्रोग्राम होने के बाद मैंने सोचा कि इस आदमी को बिचारे को इतनो का खाना कैसे बनाएंगे ये लोग कैसे होगा तो मैंने सब को कहा - अच्छा नमस्ते नमस्तेI सब लोग चले गएI वो मेरी ओर देखते रह गए अवाक् मुझसे कहते हैं कि माँ आपने सब को क्यों भेज दिया? मैंने कहा क्यूँ भाई तुम इतनों का खाना कैसे देते तो मैंने सोचा इन सब कि छुटि करेंI कहा मैंने तो सब के लिए खाना बना के रखा था तो क्यों भेज दिया? मैंने कहा बुलाओ बुलाओ सब को बुलाओ, तो भागे उनके पीछे में अरे भाई सब का खाना बना है आओ आओI अब वो लोग बड़े अचम्भे में पड़ गए तो मुझसे कहने लगे माँ आपने नहीं जाना कि इसने खाना बनाया था मैंने कहा जाना तो था पर सब नाटक होने से कितना अच्छा लगता है नI ये प्रेम के नाटक ये तभी हो सकते हैं जब आपस में सदभावना हो जो चुहुल जिसको कहते हैं हम लोग ये सूक्ष्मता ये मृदुता ये नाज़ुक नाज़ुक तरीके से आपस में प्रेम जताना ये सब तभी हो सकता है जब आपके अंदर ह्रदय की भावना हैI ये ह्रदय से कार्य हो सकता है बुद्धि से नहीं हो सकताI बुद्धि से आप जान सकते हैं आप समझ सकते हैं कि हाँ आपने इसे प्राप्त किया है लेकिन इसकी क्या खूबी है इसका क्या मज़ा है इसका आनंद कैसे उठाना चाहिए ये सिर्फ आप भावना से ही जान सकते हैं और जब इस आनंद को आप उठाते हैं तो उस आनंद में विभोर हो करके आप में ऐसी अच्छी अच्छी भावनाएं आ जाती हैं कि आप समझ ही नहीं पाते ये कहाँ से आ गए ये कैसे हो गयाI एक सहजयोगिनी थी वो एक बार सिसिली गयी तो वहां वो अकेली पड़ गई बैठी हुई वो बिचारी एक रेस्टोरेंट में बैठी कुछ खा रही थी अकेले इतने में उसे लगा कि कहीं से वाइब्रेशंस आ रहे हैंI उसने आँख उठा के देखा तो एक दूसरे वहां बैठी हुई कुछ और खा रही थीI इन्होने उनकी और देखा उन्होंने इनकी और देखा, इनसे रहा नहीं गया तो उनके पास जा के कहती हैं क्या आप सहजयोगी हैं? कहने लगे हाँ, आप भी हैं क्या? कहने लगे हाँI कहने लगे हम दोनों इतने गले मिले और वो थी ग्रीस की और ये थी इटली की और कहने लगे इतना आनंद आया माँ कि उसके बाद कभी भी वो याद आती है तो ऐसा लगता है कि पता नहीं किस आनंद के सागर में हम डूबे हैंI तो दूसरों को प्रेम करना अपना प्रेम दूसरों को जताना और उसके तरकीबें ढूंढ के निकालना कि किस तरह से हम अपना प्रेम दूसरों को जतायें, ये ह्रदय का काम है बुद्धि का नहींI बुद्धि सिर्फ जानती है लेकिन उसका प्रदर्शन उसकी वाच्याता माने उसके बारे में कहना जताना बताना जिसे एक्सप्रेशन कहते हैं वो ह्रदय से ही हो सकता हैI आपने बहुत कुछ जान लिया और आप उसको जता नहीं सकते तो क्या फायदा हुआ ऐसे जानने का क्या फायदा? छोटी छोटी चीज़ों से आप जता सकते हैंI

और सब लोग जब आपस में इस तरह से बहुत बारीक़ बारीक़ विचार करके एक बड़े सूक्ष्म धागे में बंधते जाते हैं तो बड़ा ही आनंद आता हैI लेकिन उसी वक़्त बैठे बैठे ये सोचना कि भई मैं तो फलाना हूँ मैं तो ऐसा हूँ तो मतलब ये कि आप आनंद के सागर के किनारे खड़े हो करके और बेकार ही में व्यर्थ हुए जा रहे हो सर पीट रहे हो वहां खड़े हो केI कोई पूछेगा भाई सर क्यों पीट रहे हो तो आनंद का सागर है, वो असल में बात ये है मैं कोई विशेष हूँ और वो फलाना था उसने मुझे ऐसा कह दिया तो अब मुझे उसको सुनाना पड़ताI उसने मुझसे ऐसा क्यों किया? तो सत्य में जो भावना का विशेष अंग है वो ये कि भावना से हम आडोलित हो जाते हैं जैसे कि समुद्र में कोई लहर चली और आ करके वो किनारे में टकरा जाती है और उसके बाद लौट कर जब जाती है तो उसके जो बहुत ही सूक्ष्म इस तरह के तरंग बनते हैं ऐसी ही आपके जीवन में विशेष एक काव्यमय सृष्टि हो जाती है और उस काव्यमय सृष्टि में आप इतने विभोर रहते हैं क्यूंकि ये नई चीज़ हैI एक बहुत ही नावीन्यपूर्ण चीज़ है जिसका अनुभव आपने मनुष्य की स्थिति में नहीं किया क्यूंकि मैंने आपसे बताया है कि मनुष्य की स्थिति में हर समय वैमनस्य हर समय गलत बातें फिर वो माँ बाप हों चाहे कोई हो क्यूंकि आपसी जो पारस्परिक जो सम्बन्ध है, रीलेटिवेनेस्स जिसको कहते हैं रिलेटिव है केवल नहीं है, लेकिन इसमें क्या है आप प्यार क्यों कर रहे हैं? कर रहे हैं भाई प्यार के लिए प्यार कर रहे हैं क्या मतलब? उसका कोई सवाल है? मज़ा आ रहा है कर रहे हैं मज़ा आ रहा है तो कर रहे हैं प्यारI पर ये तभी हो सकता है की जब आपका ह्रदय इसका तंत्र जान जाये अभी तक तो जब तक हम लोग पार नहीं होते तो हमारे अंदर शूद्रता इति शूद्रता और इस कदर वैमनस्य इतनी गन्दगी रहती है वो एकदम प्रकाश में आते ही छूटनी चाहिए लेकिन किसी किसी में नहीं छूटती, उसको छोड़ना चाहिएI जब ह्रदय आपका स्वच्छ हो जायेगा, जैसे अभी डॉक्टर साब ने शब्द किया कि मैं ह्रदय से माताजी का, श्री माताजी का स्वागत करता हूँ ह्रदय कहते ही मेरी आँखों में आंसू आ गएI इतनी ऊँची चीज़ परमात्मा ने आपको दी है हृदय और आत्मा का वास् भी ह्रदय में ही है हालाँकि उनका पीठ आप जानते है यहाँ पर है पर उनका ह्रदय में है तो गर आपको प्रकाश मिला भी वो प्रकाश गर आपको आनंददाई नहीं होता है इसका मतलब है आपका ह्रदय है अभी खुला नहीं अभी आपने जाना नहीं किसी भी आदमी के प्रति आपकी भावना ठीक न हो तो उसे ठीक कर लेना चाहिए आखिर क्यों किस वजह से हूँ मैं क्यों मैं ये सोचता हूँ किसी ने कोई बात कह दी तो आपने बुरा मान लिया आप किसी के घर गए उन्होंने कहा कि साब आप बैठ जाइए कुर्सी पर अब वो कुर्सी शायद हो कि इतनी अच्छी ना हो आप बुरा मान गएI बुरा मानना जो है ये सहजयोगियों का लक्षण नहीं सहजयोगियों को तो किसी भी चीज़ का बुरा नहीं मानना चाहिए क्यूंकि आप बुरे हैं ही नहीं आप बुरा कैसे मान सकते हैं आप जानेगे कैसे क्या चीज़ बुरी है अच्छी और आपको अपने आत्मा का जो आराम है उसको जानना चाहिए क्यूंकि आत्मा का ह्रदय में वास् है और आत्मा को किस चीज़ से आराम होता है वो जान लेना चाहिएI

ये बात मैं इसलिए कह रही हूँ कि अब तो बहुत दिल्ली वालों ने इतनी प्रगति कर ली है सहजयोग में कि हमलोग घबराते नहीं लेकिन पहले तो सोचते थे कि ये मोहम्मद गजनी आ रहा है गणपतिपुले में ऐसे लोग घबराते थे, बहुत ज्यादा  क्यूंकि आते के साथ झगड़ा ये कि ये कमरा मेरा और वो कमरा तेरा वहां दो दिन के लिए आप आये हज़ में जब जाते तो रस्ते में पड़े रहते हैं लोग पहले ज़माने में जाते थे हिमालय तो क्या हालत उनकी होती थी अब गणपतिपुले आने पर उनको फाइव स्टार होटल चाहिए फिर खाने का कुछ इंतेज़ाम ठीक नहीं उन्होंने खाना अच्छा नहीं बनाया अरे भाई क्या खराबी हो गई नहीं वो लखनऊ में बड़े अच्छे कबाब बनते थे और ये क्या कबाब बना तो आप ले आते लखनऊ वाले उसपर झगड़ा जायका ठीक नहीं ये क्या बना रखा है इन लोगों ने किस तरह से जमा रखा है कुछ इनको समझ में नहीं आता माने हर समय हरेक चीज़ पे प्रतिक्रिया करना रियेक्ट करना जैसे कि हम कोई विशेष हैं हमको बड़ा अधिकार है हरेक चीज़ में ये क्या लगा रखा हैं ये क्या रंग लगा रखा है ये कैसे बना रखा है? करना धरना कुछ नहीं बैठे बिठाये अपनी कुर्सी पर सबको बकते रहना कि ये ठीक नहीं है तो वो ठीक नहीं और आराम तरबी इतनी कि आप बसेस नहीं, तो चल दो क्या हर्ज़ है लगेगा ही नहीं कि आप चलते हैं गर आप सहजयोगी हैं तो मीलों आप चल जाइये आपको पता नहीं चलेगा लेकिन आप सहजयोगी तो नहीं हैं अभी भी आप साहब हैं तो साहब चल नहीं सकते तो बैठ गए किसी के बस में खोपड़ी पे उसके जा कर के बड़ा ही प्रोब्लेम्स होते थेI अब भी आपको फॉरैनेरस से सीखना चाहिएI इनके बड़े बड़े मकानात हैं घर हैं इनके पास में मोटरें हैं आप इन लोगों को देखिये कैसे ऐशो आराम में रहते थे जो लोग हो आएं वो बताएं लेकिन जब आते हैं यहाँ तो मैंने कहा कि तुम्हारे लक्ज़री बस करें कहें माँ ये काहे को लक्ज़री बस हमको तो वही अच्छी लगती हैं एस.टीI मैंने कहा क्यूँ? कहे बड़ा मज़ा आता है उसमे सब लोग हम एक दूसरे पे गिरते हैं फिर वो खड़ खड़ करती हैं फिर कहीं फ़ैल हो जाती फिर सब धकेलते हैं बड़ा मज़ा आता है और ये तो लक्ज़री बस में कुछ मज़ा ही नहीं आएगा इसमें कोई घटना ही घटित नहीं होगी कोई इवेंट्स ही नहीं होंगे तो हमें क्या मज़ा आएगा और वहां है कि बिलकुल हालत ख़राब जैसे ब्रह्मपुरी में है यहाँ वहां हम भी एक झोपडी में रहते हैं वहां बहुत बुरी हालत में रहते हैं ऐसा लोगों का कहना है पर मुझे कभी नहीं लगता तो वो लोगों का कहना ये है कि भई हमारे लिए आप सबसे बड़ा आराम यही है कि हम बस आप वहां रहें और हमें कुछ याद ही नहीं रहताI सो एक बार ब्रह्मपुरी कुछ सहजयोगी गएI हिन्दोस्तानी अपने बड़े साब लोग हैं न वो उन्होंने आ के बताया कि अरे ब्रह्मपुरी में तो इतना ख़राब खाना, क्यूंकि महारास्ट्रियन ने बनाया होगा तो इधर यू.पी वाले क्यूँ पसंद करने चले पंजाबियों को क्यूँ अच्छा लगेगा मद्रासी खाना उनको तो पंजाबी चाहिएI और यू.पी वालों को राजस्थानी नहीं चलने वाला और राजस्थनीयों को मराठी नहीं चलने वाला मराठियों को मद्रासी नहीं चलेगा तो कोई स्टैण्डर्ड तो है नहीं उनका साब इतना ख़राब खाना और कोई इंतेज़ाम नहीं और कुछ नहीं और ऐसा और वैसा और ब्रह्मपुरी तो मतलब बद्तर चीज़I इसिलए आप लोगों को किसी को नहीं ले जाती हूँ टूर पे क्यूंकि कौन आफत उठाये कल आप लोग नाराज़ हो गए तो सबको नदी में कृष्णा नदी में फ़ेंक देंगे तो मैंने उन लोगों से पूछा कि भई सारे टूर में तुम लोगों को कहाँ सबसे ज्यादा मज़ा आया? कहने लगे गर गणपतिपुले छोड़ दिया जाये तो ब्रह्मपुरी से अच्छी जगह कोई नहीं वहां तो बड़ा ही मज़ा आया मैंने कहा लो उसके बारे में इतनी शिकायतें मेरे पास चिठियों पे चिठियाँ फ़ोन पे फ़ोन और सब ने मेरा सर खा लिया कि ब्रह्मपुरी का इंतेज़ाम बहुत ख़राब था उन्होंने कहा भई ब्रह्मपुरी का मज़ा तो बस ये फर्क है जब आत्मा का आनंद आप उठाने लगते हैं तो किसी भी जगह आप रहिये आपको आनंद आते रहता है बस यही है कि सब मज़ेदार लोग हैं आपस में बस हंसी खेल हो रहा है कहीं कुछ हो रहा है अब वो चीज़ को हमें  भी समझना चाहिए हम लोग कौन बड़े साब हैं लेकिन साहबियत बहुत है और इस साहबियत से दुर्भावनाएं इतनी आ जाती हैं कि कभी कभी वाकई में लगता है कि कैसे इन लोगों का इंतेज़ाम ठीक हो? और किस तरह से इन लोगों को आराम पहुंचे? पर एक बात तो है कि शरीर का या आंखों का या इन पांच इन्द्रियों का जो भी आराम है वो कितना भी मिले उससे समाधान नहीं आता आनंद नहीं आता है सिर्फ आत्मा के ही आराम से आनंद आता हैI

इस बार हमने आप लोगों के लिए गणपतिपुले में ऐसा इंतेज़ाम किया है कि जिसमें आप लोग चाहें तो एम् टी डी सी में रहे एयर कंडीशनिंग में या यहाँ से दो चार एयर कंडीशनर भी ले आइये या एक आध पंखा सर पर रख कर ले आइये कोई हर्ज़ नहीं जो भी करना चाहें कर सकते हैं जैसे हैजलिट् कहते थे कि सारा मेट्रोपोलिस ले करके आप पिकनिक पे जाइये और या तो ये सोच के कि ये हम धर्म यात्रा पर जा रहे हैं और उसमे हम अपने आत्मा का कितना आराम है उसे देखें किस हालत में हम रह सकते हैं? कैसे हम रह सकते हैं? अब वहां पर  हमने बनाई है कुछ चीज़ देखते हैं कितने लोग वहां आराम से रहते हैं? बगैर लड़ाई झगड़ा किये बगैर क्यूंकि अगर लड़ाई झगड़ा करना है तो बेहतर है कि आप लोग एम् टी डी सी में रहें लेकिन जब प्रेम से रहना है तो हमने कुछ ऐसी विशेष चीज़ें बनाई हैं जिसको कि आप कह सकते हैं झोपड़ी है और उस झोपड़ी में गर आपस में प्रेम हो और सत्य को जानने के बाद उसके प्रति जो भावना हो कि इसने भी सत्य को जाना मैंने भी सत्य को जाना है तो हमारे अंदर भावना कैसी होनी चाहिए किस तरह से हम उसका मज़ा उठा सकते हैं तो उस नतीजे पर पहुंचना चाहिए कि एक तो आत्मा का आनंद जो है वो सिर्फ दूसरे के आत्मा के आनंद से ही आ सकता है और कोई तरीका नहींI गर दूसरे के आत्मा को आप समझे और उसके प्रति प्रेम रखें अब ये भी कोई बुद्धि का काम नहीं है ये भी मैं सोचती हूँ स्थिति होती है ये एक स्थिति है और इस स्थिति में आपको उसका आनंद आ जाता है अब जैसे है अपने यहाँ जातीयता की इतनी बिमारी है कि एक साब थे वो बिचारे स्केडूल क्लास बड़े भारी सहजयोगी हैं हमारे महाराष्ट्र में अब उनकी शादी आप हिंदुस्तान में तो कहीं कर ही नहीं सकते कौन करेगा उनके लड़की की शादी कोई नहीं कर सकता वो भी बड़ी अच्छी है देखने में भी सुन्दर है सब कोई नहीं उनसे शादी करना चाहता और फोर्नर्स को भगवान् की कृपा से जातीयता न होने के कारण फ़ौरन उनसे शादी कर ली उनके इंतज़ार में बैठे हुए हैं वहां पर और वो एक एम्बेसडर के लड़के हैं वो कहने लगे पता नहीं कब आएगी मैं तो इंतज़ार कर रहा हूँ और उसकी बहन भी उस पर ही है और उनके फादर भी चाह रहे हैं क़ि कब आएगी पता नहीं  उसकी मदर भी चाह रहे हैं कब आएगीI लेकिन हमारे यहाँ कोई गर कहे की कोई भी आदमी एक स्केडूल कास्ट के आदमी के लड़की से शादी कर ले तो तो हो गया, माने अभी भी ये चीज़ें हमारे अंदर चिपकी हुई हैं बहुत ज़्यादा बहुत ज़्यादा हमारे अंदर चिपकी हुई हैं और हम अब भी सोचते हैं कि हम फ़लाने जाति के हैं हम अलग जाति के हैं हम इस जाति के हैं असल में शर्म आना चाहिए क्यूंकि देखिये अपनी जाति की ओर देखियेI अब जैसे मैं ईसाई धर्म में पैदा हुई लेकिन हमारा जो कुल है वो आप जानते हैं न शालिवाहन कथा उसमे हम लोगों को छाननों कुल के कहते थे की छाननों कुल एक बिमारी है उसका मेरे लिए मेरे विचार से और मुझे शर्म आती है कभी कहने को कि मैं छाननों कुल की हूँ क्यूंकि इस कुल में छाननों में सौ बुराइयां होगी कम से कम और एक भी अच्छाई नहीं होती हंड्रेड परसेंट बुराइयां छाननो कुल मेंI अब आप अपनी ओर देख लीजिये माने इनमे एक ही काम करते हैं लोग लड़कियों की शादी करना उसके मामले में बहुत कहाँ शादी होगी किससे शादी होगी किसके घर में होगी और फलाना होगा ढिकाना होगा इसके सिवाए और दूसरा काम करते हैं शराब पीना तीसरा काम करते हैं औरतों को मारना और पैसे वाले लोग होते हैं तो उससे जो कुछ भी बुराइयां कर सकते हैं करते हैं मैंने आज तक नहीं सुना कि छाननों कुल के किसी भी आदमी का नाम कहीं हुआ है, न ही किसी आदमी के बारे में ये कहते हैं की उन्होंने एक किताब लिख दी, न ही छाननों कुल के किसी बच्चे ने या लड़के ने कोई वीरता दिखाईI ये छाननों कुल ऐसा खराब कि शिवाजी महाराज को भी इन्होने कहा कि ये छाननों कुल के नहीं हैं तो इनका राज्य अभिषेक नहीं हो सकता तो फिर गागाभट जो की बड़े माने हुए विद्वान थे और पहुंचे हुए पुरुष थे, वो आये उन्होंने उनका राज्याभिषेक किया बताइये शिवाजी के पाओं के धूल के बराबर आप नहीं और आप अपने को पता नहीं क्या सोचते हैं और फिर ब्राह्मणों ने जिस तरह से छला है लोगों को ज्ञानेश्वर जी को छला और उनको छल छल करके इतना सताया कि उन्होंने तेईस साल में समाधि ले लीI

इतना ऊँचा आत्मा इस संसार में आया और ख़त्म हो गयाI ये जातीयता की वजह से और ये विचार से कि ये काम गलत है वो काम गलत है और जैसे आप ही बड़े ठेकेदार हैं हर अच्छे करने का आपका अपने तरफ तो नज़र नहीं कि हम क्या हैं? तो सहजयोगी को सोचना चाहिए कि क्या मैं ज़मीन पे सो सकता हूँ बगैर तकिया लिए? क्या मैं कोई शूद्र हूँ तो उसका विचार न करते हुए उससे विवाहित हो सकता हूँ? क्या मैं किसी भी जगह पूरा आराम से रह सकता हूँ? किसी भी परिस्थिति में मैं सुख उठा सकता हूँ? क्या मैं कोई भी बड़ा अपने को समझ ले तो उसके सामने मैं अपने गौरव में खड़ा हो सकता हूँ और कोई अपने को कितना भी नीचा समझ ले तो उसका मैं मान कर सकता हूँ? नहीं तो हम गधे जैसे हो जायेंगे कि हमारे से सामने कोई चले तो उसको कान पकड़वा दिया पीछे चल रहे हैं उसको लात मार रहे हैंI गधे में और सहजयोगी में फिर फर्क क्या रह जायेगा? लेकिन गधा है कहीं भी बैठ सकता है कहीं भी सो सकता है कम स कम वो गुण गधे का सीख लें तो बड़ा अच्छा हो जाये और ये एक बात ख़ास हमें सोचनी चाहिए कि हम इन छोटी छोटी शूद्र चीज़ों के लिए एक दूसरो की क्यों भावना दुःखाते हैं? औरतों में भी ख़ास होना चाहिए मेरे ख़याल से भावनाएं औरतों में ज़्यादा है और भावना में फिर ये सोचना चाहिए कि हमने किसके प्रति क्या अच्छा विचार किया? अब औरतों का तो आप जानते हैं मामला अच्छी हुई तो बहुत अच्छी हुई  नहीं तो भूतI उसके बीच में नहीं चलता वहांI फिर ये के तो उनका विवाह हमने किया तो वो हमसे कहने लगे के माँ ऐसी लड़की से आप मेरा विवाह करिये कि जिसमे बहुत चैतन्य हो, मैंने कहा अच्छा, तो उनका विवाह जब हमने एक लड़की से तय किया जिसमे वास्तव में चैतन्य बहुत था लेकिन वो बिलकुल देखने में कहना चाहिए सुन्दर नहीं थी, सुन्दर तो थी मेरे दॄष्टि से लेकिन हो सकता है कि सांसारिक दॄष्टि  से ना हो लेकिन उससे इतना चैतन्य बहता है कि मुझे उसपे प्यार ही चढ़ता था हमेशा और ये महाशय मतलब अंग्रेज हैं ऊँचे पूरे दिखने में बहुत खूबसूरत तो वो आकर मेरे पैर पर गिर गए कि माँ मुझे कितनी आपने अच्छी बीवी दी कितनी सुंदर बीवी दीI और सब लोग कह रहे थे माँ ये आप क्या कर रहे हैं, मैंने कहा अब देखो भाई तुम ही देख लो सबI कहने लगे ये कैसा जोड़ा है बेजोड़ मैंने कहा अब सबसे अच्छा जोड़ा ये है और वो लंदन में रह नहीं सकते भाग भाग के तीन चार बार आ चुके हैं अभी कहते हैं उसके साथ रहो तो ऐसी शान्ति रहती है कितनी मुझे आपने प्यारी बीवी दे दी क्यूंकि चैतन्य का महात्मय और आत्मा का पारस्पारिक

सम्बन्ध जिसने समझ लिया वो ये सब शूद्र शूद्र छोटी छोटी बातों में उलझ कर रम ही नहीं सकता उसके अच्छा ही नहीं लग सकता तो अभी हमें बहुत बदलना है शरीर की बात मैंने करी कि शारीरिक आराम और शारीरिक उसका विचार बहुत, ठीक है उसी में रमें रहो पर गति आपकी ठीक नहीं हो सकती उससे आप कोई प्रश्न हल नहीं कर सकते तो आप लोग तो इस भारतवर्ष के लिए एक आदर्श लोग हैं ऐसे सभी कहते हैं पर मैं तो ये सोचती हूँ कि आप सबके लिए सबके लिए एक लीडर्स हैं सबके सामने एक, एक प्रतिक रूप से आप खड़े हैं कि सबको कैसा होना चाहिए? और आपको खुले आम इस बात पर कहना चाहिए कि साब ये जाती वातियता ये सब पाखंड है हमको बिलकुल विशवास नहीं हम तो किसी भी धर्म के नहीं हम तो निर्मल धर्म के हैं बस हम किसी चीज़ को नहीं मानते खुले आमI

लेकिन अब भी सहज योगी चाहेंगे कि अगर पंजाबी लड़की है तो पंजाबी से ही शादी करें क्यूंकि फिर वो उसको बोल सकती है बार बार पंजाबी में जो कुछ बूरा बोलना है, उसकी सास.. क्यूंकि और कोई भाषा वाली आयी, समझ लीजिये मराठी आयी तो उसको समझ में नहीं आएगा बोलेगी क्या बोल रहे हैं मुझे समझ नहीं आ रहा तो ये तो बहुत ही बूरा हो जायेगा इनका कार्य ही नहीं पूरा हो सकताI तो चाहेंगे कि उसी जाति की आये और फिर उनको ये भी कहेंगे कि तुमने भैयादूज पे ये नहीं भेजा, फलाने में ये नहीं भेजा, दिवाली में वो नहीं भेजा, फलाने में ये नहीं किया, लेकिन गर आपने परजाति की औरत कर दी तो वो कहेगी हमारे यहाँ तो ये रिवाज़ ही नहीं है तो हम कैसे करें? पर वो बहुत ही मुश्किल काम है परजाति में शादी करना हिन्दुस्तानियों का बहुत ही मुश्किल काम है क्यूंकि जैसे ही परजाति में शादी हो जाती है तो वो एक दम से अकड़ जाते हैं पता नहीं उनको क्या सांप सूंघ जाता है, कहना चाहिए सांप सूंघ गयाI अभी हमारी एक सहेली है अच्छी पढ़ी लिखी डॉक्टर है, तो जब, बड़ी खुश्कमिज़ाज़ औरत थीI इस बार बॉम्बे  में मिली तो एकदम उसको सांप सूंघ गयाI मैंने कहा क्या हो गया भइ तुमको? [unclear] मैंने कहा क्या हुआ? महाराष्ट्रियन है वो, अरे भइ क्या बताएं बहुत आफत आ गयीI मैंने कहा क्यों? मेरे लड़की ने एक पंजाबी से शादी कर लीI अच्छा कौन पंजाबी? नाम बतायाI उनको भी मैं जानती हूँI उनके माँ बाप को भी सांप सूंघ गया और इनके भी माँ बाप को भी सांप सूंघ गयाI अब कब तक मियां बीवी ठीक चल सकते हैं गर इस तरह की भानवा हमें एक दूसरे के प्रति हो? तो शारीरिक इस पर भी बहुत होता हैI बहु ने मुझसे ये नहीं पूछा, सवेरे मुझको उसने चाय नहीं पूछी फिर मैंने उसने ये नहीं पूछा उसने ये नहीं किया फिर हम वहां गए तो गणपतिपुले में वहां कोई हमारे लिए हार ले के नहीं खड़ा हुआ, माताजी की आरती करी हमारी कोई आरती ही नहीं करीI और माताजी को तो इतना अच्छा कमरा दे दिया और हमको तो इतना अच्छा कमरा नहीं दियाI तो अच्छा बाबा तुम आ के अंदर रहो मैं बाहर रहती हूँI ये शारीरिक इससे भी बड़े झगड़े, फिर मानसिक झगड़े खड़े हो जाते हैं की मन में भावना है बस ये जो एक आदमी है न माताजी इसका मेरा पट ही नहीं सकताI अरे भइ क्यों नहीं? पर पट नहीं सकताI अरे भई क्यों नहीं पट सकता? क्या उसने तुम्हारा बिगाड़ा? कौन सा तुम्हारा उसने घोड़ा मार दिया? तुम क्यों उससे इतना नाराज़ हो? माताजी बस मत पूछिए उसको तमीज़ ही नहींI तमीज़ में तो कोई हर्ज़ नहीं तमीज़ होना कोई बहुत बड़ी बात है क्या? नहीं है तो नहीं है भई देहात का आदमी होगा या किसी और जगह का होगा आपके देश का नहीं होगाI जैसे मैं लखनऊ के लोगों को तमीज़ बहुत ज्यादा है और उस तमीज़ में आप फ़िसल पड़िएगा  लेकिन करेंगे कुछ नहीं, करेंगे कुछ नहींI कहेंगे कि आप हमारे घर खाना खाइये, ये करिये, बाल की बिलकुल खाल उतार देंगे घर पे पहुंचिए तो पता हुआ की ये तो गायब हैंI और घर में हुए तो भी आपको बस ज्यादा से ज्यादा एक रोटी खिला देंगे कहेंगे अरे तकल्लुफ मत करिये, तकल्लुफ मत करियेI तो जब एक दो बार और हुआ तो घर से खाना ही खा के जाते थे हम लोग या बता देते थे कि आ के खाना खाएंगे [unclear] विचार से सभी लोग बदतमीज़ हैंI अच्छा अब फिर पंजाबियों के यहाँ जाइये तो पंजाबियों का की एक इतना बड़ा ग्लास में दूध भर के पीजिये आपI अब भई मैं इत्ता दूध तो इतना भी नहीं पीतीI दूध तो पीना ही होगा आपको नहीं तो देखिएगा फिरI ये कैसे... अब वो बिलकुल दम ले के खड़े, ‘भई ये कोई’, आप पीते हैं कि नहीं पीते, भई मैं कभी दूध नहीं पीतीI तो फिर सबसे, अरे वो माताजी बड़ी अकडिल है हमारे घर आयी थी उसने दूध भी नहीं पियाI तो ये सब अपनी अपनी जो चीज़ें उसपे हंसना चाहिए और उसको सोचना चाहिए कि ये सब जिसको हम इतना विशेष समझते हैं ये कितनी बेवकूफी की चीज़ें हैंI हाँ किसी को तमीज़ है किसी को नहीं है किसी में प्रेम है मुझे तो सभी में मज़ा आता है कोई कैसा भी हो मुझे सब में मज़ा आता हैं क्यूंकि सब एक वैचित्र लिए हुए हैं न वैरायटी से ही तो मज़ा आता है अब सब गर एक ही जैसे हो जाएँ तो आदमी बिलकुल परेशान हो जाये बोर हो जाये सब एक ही जैसे बात करें जहाँ जाएँ वहीँ हे बाबा यही बात हैं कहीं जाओ तो यही बात है अब कहीं जाओ हरियाणे में तो बड़ा मज़ा आता है मुझे वहां के लोगों का भी वो बातें जो करते हैं न एक दम सीधी सादी और ऐसा लगता है की अब एक डंडे से सर ही फोड़ने वाले हैंI [श्री माताजी हँसते हैं] फिर आप महाराष्ट्रियन के यहाँ जाओ तो वो दूसरे नमूने होते हैं उनका भी तरीका ये है कि ज़रा कंजूस होते हैं कंजूस काफी कंजूस होते हैं, पैसा भी नहीं है उनके पास तो एक अमरुद काटेंगे उसमे से आठ आदमियों को खिला देंगे - क्या हमने फल खाये [सब हँसते हैं]I हाँ भई बहुत फलI उस दिन याद है हमने फल खाये थे? ज़िन्दगी भर याद रहेगाI फिर आप मद्रासियों के यहाँ जाओ तो सवेरे इडली शाम को इडली हर समय इडली कहने लगे कितना सस्ता हमारा खाना है दो रूपए पचास पैसे में खाना मिलता है भई [unclear] और, और उसको कितना खाएंगे आप, मिर्चा इतना, जो मिर्चा नहीं खाता उसकी तो हालत खराबI मैं तो ज़रा कम ही खाती हूँI तो आप ह ह हु हु करते रहिये लेकिन सब में मज़ा आता है, सब में मज़ा आता है कि देखिये इनका क्या है उनका, अभी आप लोग हंस रहे हैं न लेकिन अगर आपको कोई मद्रासी कुछ खिला दे तो आप तो चिल्लाते फिरेंगे गया था उसने मेरेको मार डाला ये किया वोI तो सब चीज़ का आनंद उठाने में एक ढंग होना चाहिए कि किस तरह से हम हर इंसान का आनंद उठायेंI बहुत से लोग नक़ल करते हैं, आपने देखा होगा, वो नक़ल देख के आपको बड़ी हंसी आती है और आप ये कहते हैं, पर वो नक़ल में क्या दिखते हैं कि हर वैचित्र को किस तरह से हर आदमी अपने अपने तरह से कह रहा है अपने तरह बोल रहा है हर तरह का आदमी जो है वो एक विशेषता ले के होता हैI

अब मैं सफर बहुत करती हूँ एक बार बंगाल में जाना हुआ शुरुआत में तो किसी ने कहा कि वहां एक वो कड़ा मिलता है बड़ा अच्छा शुद्ध सोने का एक लेते आइयेगा कहा अच्छा भई तो कहाँ मिलता है? तो उन्होंने बताया कि वहां पर एक लाखी बाबू का चांदी सोने का दूकान है उसमे मिल जायेगा तो वहां पहुंचे तो वो हमारे माने हुए देवर थे उनसे मैंने कहा ये लाखी बाबू का वो चांदी सोने का दूकान कहाँ है ले चलो तो बहुत ज़ोर से हँसे कहने अच्छा बैठिये मोटर में मैं ले चलता हूँI सो गएI पहले दूकान पे दूकान लगे हुए लाखी बाबू का सोना चांदी का दोकान, उसके आगे गए तो वो आसली लाखी बाबू का सोना चांदी का दोकान, फिर आसली लाखी बाबू का आसली सोना चांदी का आसली दोकान [सब हँसते हैं] अब वो आसली इधर कभी आसली उधर कभी कुछ मैंने कहा हे भगवान् अब कौन सी दूकान है पता नहीं कहाँ मिलने वाला है ये कड़ा? तो मैंने कहा इस रास्ते का ही नाम बना दो आसली लाखी बाबू का आसली सोना चांदी का आसली दोकान का आसली रास्ता [सब हँसते जा रहे हैं]I सो हर जगह मज़ा है पर उस मज़े को उठाना आना चाहिए और समझना चाहिए कि किस तरह की समाज व्यवस्था है किस तरह से लोग रह रहे हैं उनमे कितनी वैरायटी है कभी गुलाब का फूल है तो कभी मोगरे का फूल है तो कभी कोई और फूल है सब फूल का सुगंध लेने की जिसको एक खूबी मालूम हो गयी वही सहजयोगी है फिर इतनी सदभावनाएँ उमड़ती हैं फिर लोग बोलने भी लग जाते हैं उन्ही के जैसेI अब जैसे पंजाबी लोग हमेशा कहेंगे सवाल पैदा ही नहीं होता तो फिर अंग्रेज से पूछो इसका क्या मतलब, 'सवाल पैदा नहीं होता?' [कुएस्शन डस नॉट टेक बर्थ] [हंसी]I सवाल का पैदा होने की बात ही नहीं  पर अब भाषा ऐसी है की उसे क्या किया जाये कि सवाल पैदा होता हैI पैदा आज तक तो सुना नहीं कि [श्री माताजी हँसते हुए] इस तरह की चीज़ें पैदा होती हैं पर पंजाबी ऐसे ही बोलते हैंI तो अब बोलते हैं बहुत अच्छी बात हैI हर तरह की चीज़ हर शहर जब आप उसका मज़ा उठाने लगें उसमें आपको आनंद लग जाये हर चीज़ में आप कोई एक बहार सी से देखें किसी भी चीज़ में दिखाई देती हैI जैसे एक बार फ्रांस में गए थे तो बड़ा कोहरा था और कोहरे में सारे पत्ते झड़ै हुए और पत्तियां की जगह सारी शाखाएं ऐसे आकाश में फैली ऐसा लगा जैसे कोई चित्र सा बना हुआ है आकाश के ऊपर में एक ही एक टहनी दिखाई दे रही थी आकाश पर और कोहरा था बीच बीच में कोहरा आ जाये फिर खुल जाये बड़ा ही नाटक चला हुआ था और बाकी जो लोग हमारे साथ कहने लगे क्या गन्दी जगह आये हैं यहाँ तो बिलकुल अच्छा ही नहीं लग रहा मैंने कहा अरे देखो तो सही ये नहीं ये चीज़ आपको कहाँ देखने को मिलेगी इस तरह देखिये कितना सुन्दर नाटक हो रहा है देखिये तो सहीI अब उनकी समझ ही में नहीं आ रहा, तब फिर आप ये भी जानिएगा कि हर आदमी में सुगंध है आपके पास सुगंध लेने की शक्ति नहींI हर आदमी में आनंद है हर आदमी से आपको कुछ सीखना है और हर आदमी को आप कुछ न कुछ दे ही सकते हैं और जितना संसार का जो कुछ भी भगवान् ने बनाया है वो सब कुछ इसीलिए है कि आप अपने प्यार को भर के आदान प्रदान करें आपस में समझे बुझे जितनी भी सृष्टि परमात्मा ने सुन्दर बनाई है इसलिए कि आपके अंदर वो सदभावनें जागृत हो जायेI किसी सौंदर्यमय स्थान में जा करके आपके अंदर ये भावना आये कि परमात्मा ने किस प्रेम से बनाया है और इस प्रेम में मैं क्यों न विभोर हो जाऊँ पर प्रेम का मतलब अपने को प्यार करना नहीं है दूसरों को प्यार करना है तो सब के ओर भावना का जब तक समिश्रण नहीं होता अच्छे से या ये कहना चाहिए कि सहज में ही आपस में ही कुछ स्फूर्त जब तक ये दशा नहीं आ जाती तब तक यही समझना चाहिए कि हम सहजयोगी नहीं हैI जैसे कि मर्द है सहजयोगी तो वो चक्र सब जानेगें उसके अंदर के डेटिस को जानेंगें वो कुण्डलनी के बारे में जानेंगें वो चढ़ती कैसे है जानेंगें उसके सर से कहाँ से निकलती है सब जानेंगें लेकिन वो ये नहीं जानेंगें कि प्यार क्या चीज़ है या भावना क्या है आपस में लड़ेंगें झगड़ेंगें कभी कभी तो मैं कहती हूँ कि अच्छा मैं दो चार डंडे लाती हूँ सर वर फोड़ के फिर अंदर आनाI और जो औरतें हैं वो ये जानेंगी कि भई किसको क्या खिलाना है पिलाना है ये पर आप पूछिए की कुण्डलिनी अगर इस चीज़ पर आपको पकड़ खा रही तो ये क्या है चक्र तो मालूम नहीं, नहीं मालूमI सो इन दोनों का जब समन्वय हो जाता है दोनों में एकाकारिता आ जाये की आप चक्र के बारे में भी जानते हैं, गर कोई स्त्री चक्रों के बारे में जानती है तो राइट साइडेड है और गर कोई परुष वह बहुत प्रेम में अभिभूत है तो लेफ्ट साइडेड हैI जब दोनों चीज़ें एक हो जाएँ तभी आप पद्य में आते हैं नहीं तो जैसे की एक आप परिधि में, पेरीफेरी में घूम रहे हैंI एक तरफ से प्यार और एक तरफ से ज्ञान और वो जब आएगा तो आपस में लड़ ही पड़ेगा क्यूंकि परिधि में हैं और जब लड़ता है तो एक तीसरी शाखा शुरू हो जाती है जिसमे की आप कह सकते हैं की असहज भावनाएं असहज लोग ये सब शुरू हो जाएँ क्यूंकि ये जो प्रेम है ये प्रेम भी केवल प्रेम नहीं और ये जो जाना सत्य है वो भी केवल सत्य नहीं दोनों में ही एक तरह से त्रुटियां हैं और इसके कारण ये जब आपस में मेल खता है जैसे किसी ने किसी को प्रेम किया और उसने दूसरे ने उसको उतना नहीं माना तो नाराज़ हो गएI जैसे एक स्त्री है तो कहने लगे मैं इसलिए डाइवोर्स लेना चाहती हूँ मेरे पति बहुत घर में देर से आते हैं तो मैंने कहा वो तो तुमको फिर कभी मिलेंगे नहीं क्या फायदा डाइवोर्स लेने से कम से कम देर से आते हैं तब तो मिलते हैं न तो तुम डाइवोर्स काहे को ले रही हो? उसी तरह की चीज़ है कि जब हम प्रेम अपना किसी को दर्शाते हैं और वो आदमी हमारे प्रेम को नहीं मानता है तो हमको बुरा लग जाता है उसी तरह से सत्य की बात है कि सत्य गर किसी आदमी कोई आपको प्रेम दिखा रहा है उसपे आप सत्य जताना चाहें कि भई ये सत्य है तो उसको उसका बुरा लग जाता है कि ये तो सत्य जानते नहीं बिलकुल बेवकूफ हैं इनको कुछ समझ ही में नहीं आताI

अब दोनों का समन्वय परिधि में नहीं हो सकता है उसके मध्य में हो सकता है और मध्य में आने के लिए कुण्डलिनी का जागरण पूरी तरह से उठाना ध्यान धारना और पूरी तरह से सतर्कता से ये सोचते रहना कि हम मध्य में हैं कि एक तरफ में तब लेफ्ट और राइट साइड  दोनों ही चीज़ें ठीक हो करके आप मध्य में आ जाते हैं और तभी मध्य में ही आप जानते हैं कि वर्तमान है और वर्तमान में ही आनंद उठाया जा सकता है न तो भूत न भविष्य में इसलिए आप वर्तमान में आ जाते हैं तो जिस तरह से एक चक्र हे या चक्का है उस चक्के के परिधि में घूमते ही रहता है ये सब परिधि घूमती रहती है लेकिन उसका जो बीच का मध्य बिंदु है जिसे एक्सिस कहना चाहिए उसको शांत रहना पड़ता हैं नहीं तो कोई सी भी मोटर नहीं चल सकती कोई गाड़ी नहीं चल सकती इसी प्रकार ये जो मध्य बिंदु है इसमें जब आप उतरते हैं उस मध्य बिंदु से ही आप ऊपर उठ सकते हैंI और कोई सा भी मार्ग इसमें नहींI जो लोग पार नहीं है उनसे तो ये बात कर ही नहीं सकते क्यूंकि वो तो संघर्ष चलता ही रहेगा उनका आपस में ही संगर्ष चलता रहेगा पर जो लोग पार हैं वो जानते हैं कि वो मध्य में आ गए कभी इधर डोल जाते हैं कभी उधर डोल जाते हैं पर गर आप पूरी तरह से मध्य में हैं तो आपका जो जिसे की कहते है कि एंटी थीसिस बन जाता है इधर से एक चला उधर से एक चला और फिर एक दूसरी ही चीज़ उसमे से निकल आती है उसकी जगह आप स्वयं ही ऊपर उठते जायेगें और जब आप ऊपर उठते जायेंगें तब सब की तरफ आपकी दृष्टि भी एक विशेष शाल सी रहेगी तब आपमें निर्पेक्षिता आ जाएगी क्यूंकि कोई अपेक्षा नहीं रह जाएगी प्यार किया हमने तो प्यार के लिए प्यार किया, हमने सत्य किसी से कहा तो सत्य के लिए कहा वो किसी ने माना नहीं माना झगड़ा किया गालियां दी चलो कोई बात नहीं प्रेम किया उसने नहीं माना प्रेम कोई बात नहीं, ठीक है, क्यूंकि हम सत्य को जानते हैं और ये जानता नहीं है इसलिए इसने हमारे प्रेम को समझा नहीं चलो कोई बात नहींI हम अपने में समाये हुए खुश है और अपने आनंद में हम रजे हुए हैं पर जब ऐसे और लोग भी आ जाते हैं तब ये सामूहिक आनंद हो जाता है और  आज सामूहिक आनंद की बहुत ज़रुरत है सिर्फ सामूहिक चेतना की नहीं किन्तु सामूहिक आनंद कीI गणपतिपुले आप लोग सब आ रहे हैं अब मैं नहीं चाहती कि आप लोग वहां कोई तकलीफ उठायें कोई परेशानी उठायें लेकिन कहना ये है की गणपतिपुले जो हम जा रहे हैं तो वो हम एक अपनी आत्मिक उन्नति के लिए जा रहे हैं और किसी चीज़ के लिए नहीं ये गर सोच के आप आएं तो आपकी भी बड़ी मदद होगी और और लोगों की भी हो जाएगी और बहुत सी चीज़ें जिनसे आप बंधे हुए हैं एकदम से छूट सी जाएगी टूट से जाएंगे और उस निर्पेक्षिता को आप पाएंगे की जहाँ से आप हर चीज़ को देखते हैं देखना मात्रI बहुत बार मैंने आपसे कहा होगा की ज्ञानेश्वर जी का एक शब्द मुझे बड़ा अच्छा लगता है, “निरंजनपाने”- किसी चीज़ को देखते हैं फिर उसमे कोई रिएक्शन नहीं  देखना मात्र, और जब देखना मात्र होता है तब आनंद पूरा का पूरा ऊपर से नीचे तक गंगा जी जैसे बहने लग जाता है इसके लिए आपको बहुत मेहनत करने की ज़रुरत नहीं है सिर्फ ये जान लेना कि हमने जो पाया है उसी में हमें उठना है और जब आप लोग उठेगें ये तो ऐसा है कि नदी के मध्य में आप लोग आ गए और मध्य से ही ये चीज़ फैलेगी दोनों किनारों पे चाहें लोग गरीब हों अमीर हों चाहे लोग धार्मिक हों अधार्मिक हों चाहे धार्मिक माने अंधश्रद्धा वाले और एक हैं कि जो अधार्मिक हैं जो परमात्मा को नहीं मानते ये मध्य पे ही रहने से दोनों तरफ इसकी लहरें चल चल के और इन तटों पे टूटेगी जहाँ पर आज इतने प्रश्न खड़े हुए हैं उन प्रश्नों को तोड़ेगी और सब चीज़ ठीक हो सकती है क्यूंकि आप में से चैतन्य बह रहा है और वो चैतन्य जो आपकी इच्छा होगी वो करती रहेगीI अब जैसे हम आये इन्होंने बताया कल भारत बंद मुझे बस मुस्कराहट आई मैं यहाँ बैठी हूँ भारत बंद कैसे होगा तो आपस में धुनि मच गई भारत बंद, ख़तमI क्यूंकि मध्य में हैं तो दोनों तट पे उसकी लहर चलती है और जो भी होता है वो ऐसे ही महात्माओं की वजह से घटित हो रहा है गर आप देख रहे हैं कि आज युद्ध आ रहा है तो वो भी उसी वजह से है कि युद्ध के बगैर अक्कल नहीं आने वाली धर्मांद्ता की और हमको भी नहीं समझ में आने वाला इसलिए इस तरह युद्ध की एक चेतावनी ये चीज़ सर पे आके समझ रहे हैं कि ये गलत चीज़ है वो चीज़ देखने से समझ रहे हैं कि वो चीज़ गलत है और ये क्यों हो रहा है? क्यूंकि हम उसे देख रहे हैं और हम समझ रहे हैं ये क्यों हो रहा है होने दो जो भी हो रहा है ठीक ही है हम तो देख हो रहे हैं हमको क्या होने वाला है जब हम पे उसका कोई असर ही नहीं आया हम निर्पेक्षिता में खड़े हुए हैं तो हमें तो कुछ होने वाला नहीं हमें भय न डर तो कुछ नहीं जो होना है ज़रूरी है और हो रहा है उसे होने दीजिये एक ही हमारी इच्छा है कि इसी से सारे प्रश्नों का हल निकलने वाला है तो ये जो तथस्टता है तथस्टता माने आप अपने इस पर जमें हुए स्तिथ हैं वहां से आप हर चीज़ को देखिये और अपनी और नज़र होनी चाहिए ये कि मैं कहाँ कम पड़ता हूँ? अब जैसे मैं आपको लेक्चर दे रही हूँ आज कह रही हूँ तो इस वखत लोग यही सोच रहे हैं कि अच्छा तो माताजी उनके बारे में कह रही हैं वो ऐसा आदमी है उसके लिए कह रहे हैं या वो मेरे बीवी के बारे में कह रहे हैं मेरे हस्बैंड के ये नहीं सोचेंगें कि ये मेरे ही बारे में कह रहे हैं ये मेरे ही अंदर दोष है इसलिए अपनी और नज़र होनी चाहिए अपनी और नज़र होते ही आप कहेंगें ये कौन सा भूत अंदर बैठा है? इसको भगाओI ये चीज़ ध्यान से आप समझ सकते हैं ध्यान में जाने से आप अपनी और देख सकते हैं और कोई घबराने की बात नहीं क्यूंकि आप अपनी शरीर मन बुद्धि अहंकार आदि से सब से अलिप्त हो करके आत्मा में स्थित हैं उसे देखने में कोई घबराने की बात नहींI आज कोई पूजा का समारंन्भ नहीं था आप लोगों ने तो इतना बड़ा इंतजाम कर दिया है और टाइम तो इतना है नहीं अब आप लोग चाहते हैं तो करें पूजा वूजा मुझे समझ नहीं आता कि पूजा की सबको बड़ी बिमारी है हो सकता है कि पूजा से लाभ होता है आप लोगों को मुझे नहीं मालूम क्यूंकि लाभ होता होगा लेकिन एक बात ज़रूर है की जो लाभ को प्राप्त करते हैं उस स्थिति में स्थित रहना चाहिए उससे गिरना नहीं चाहिए उससे ऊँचें ही ऊँचें ही उठते जाना चाहिए तो आज जो मैंने आपसे बात कही है आप अपने मनन पे में ये सोचें कि मैं क्या वाकई में ऐसा ही हूँ क्या मैं वाकई में अपनी भावना को अपने बुद्धि से एकाकारिता कर सकता हूँ ये आपको सोचना चाहिए और जब आपके अंदर दोनों की एकाकारिता हो जाएगी तो सारी दुनिया देख के अवाक् रह जाएगीI