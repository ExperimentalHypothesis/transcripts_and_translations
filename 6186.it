3 dicembre 2000
Talk to Sahaja Yogis
Los Angeles ashram 3, Los Angeles (Stati Uniti d'America)

Discorso all’Ashram di Los Angeles, Los Angeles (USA), 3 Dicembre 2000

04/2024 NUOVI SOTTOTITOLI, TRADUZIONE VERIFICATA

S H R I   M A T A J I   N I R M A L A   D E V I

Discorso ai sahaja yogi: la prima risposta alle falsità

Ashram di Los Angeles (USA), 3 Dicembre 2000

Penso di essere qui già da un po’ di tempo ormai. E desidero proprio parlarvi di qualcosa di rilevante, e cioè che Los Angeles è un’area decisamente molto importante. Ma, paragonata a tutte le altre province e agli altri stati, non è progredita molto per come è iniziato.

E specialmente qui, quando ho fatto un programma, sono tornate pochissime persone. Qual è il motivo? Ho cercato di scoprirlo.

Prima di tutto dovete rendervi conto della vostra responsabilità personale, del fatto che avete tutti ricevuto Sahaja Yoga in modo assolutamente gratuito; avete però un certo debito (da ripagare), e questo debito è che dovete dare la realizzazione agli altri.

Se ve la tenete per voi e delegate soltanto ai vostri leader il compito di farlo, non funzionerà mai. A quante persone avete dato la realizzazione? Dovete contarle perché, dopo aver conseguito un certo livello, diventate molto creativi, estremamente creativi.

Io lavoro anche alla mia età ma ciò che vedo è che, dopo aver ricevuto la realizzazione, vi adagiate e diventate come monaci.

Noi non vogliamo né monaci né preti.

Che cosa vogliamo? Sahaja yogi che parlino alla gente di Sahaja Yoga, che diffondano Sahaja Yoga e creino altri sahaja yogi.

Dovete dunque contare quanti sahaja yogi avete creato.

Ieri avete visto Anand. Anand è mio nipote, certo, ma (guardate) il modo in cui ha preso la sua realizzazione! Vedo che ogni giorno cerca di trovare qualcuno a cui poter dare la realizzazione, ogni giorno. Ieri ha portato altre due persone.

Sapete, non dovete sentirvi timidi al riguardo. Ho visto la gente che segue falsi guru. Una volta stavo viaggiando e vicino a me c’era una signora. Emanava un forte calore, così le ho chiesto: “Che succede? Come sta lei? Chi è il suo guru?”. Lei mi disse il nome del suo maestro, un guru orribile. “Dio mio” – diceva - “lui è eccezionale! Ha fatto questo, ha fatto quello”. E io ero stupita di quanto parlasse di quel guru, mentre i sahaja yogi sono timidi, non vogliono parlare.

Non c’è motivo di essere timidi. La realizzazione è la cosa più grande che abbiate ricevuto. Voglio dire che forse non ne capite il valore e neppure volete parlarne agli altri, come se preferiste conservarla per voi. Non so perché.

Invece dovete parlarne agli altri, diversamente Sahaja Yoga non si diffonderà a Los Angeles o, direi, in tutta la California.

La mia idea personale è che la causa non sia soltanto la timidezza, ma il fatto che siete piuttosto soddisfatti di voi stessi e non avete fiducia negli altri. Vi chiedete che cosa penseranno. Che cosa penseranno mai, dopotutto? Che cosa vi faranno? Che cosa vi accadrà?

Insomma, se ne parlate, non vi citeranno in giudizio, non vi trascineranno in tribunale. Ma qui a Los Angeles lo noto molto, non so perché.

Al tempo stesso qui abbiamo dei sahaja yogi molto profondi, davvero molto profondi. Hanno raggiunto livelli molto elevati, ma a che scopo? Sono come degli avari che hanno tanto denaro, gente buona a nulla. Questa è una delle ragioni per cui tutti voi dovete prendere una decisione. È una vostra responsabilità personale, il vostro debito nei confronti del Divino che si prende cura di voi, vi protegge, vi aiuta.

Tanti di voi possono raccontare il modo in cui Egli vi ha protetti, aiutati, curati. Ha fatto tanto per voi, in ogni maniera. E voi cosa avete fatto per Sahaja Yoga? Occorre capirlo, fare introspezione, scoprirlo.

Un’altra cosa, dal punto di vista organizzativo – ne ho parlato con Dave e anche con altri – è che prima dovreste cercare di concentrarvi su un solo centro. Dividetevi tra voi: dovreste decidere tutti che un cinquanta per cento andrà il sabato, l’altro cinquanta per cento andrà sicuramente la domenica.

Sapete, ci sono più persone nuove che sahaja yogi. Quando l’ho scoperto mi sono meravigliata: “Che cosa stanno facendo?”. (Dovete andare) il sabato e la domenica.

È compito vostro. È tutto ciò che dovete fare: altrimenti a che cosa serve la vostra vita di personalità divine?

Proprio non capisco perché gente così profonda in Sahaja Yoga non riesca a comprendere che gli altri non hanno questa profondità e hanno bisogno di gioia. Hanno bisogno di tutto quello che avete voi e dovete farlo.

Se sprecate la vostra energia in cose superficiali non rendete giustizia a Sahaja Yoga.

Los Angeles è stato uno dei primi luoghi in cui sono venuta e qui, a quel tempo, c’era un guru di sedici anni che stava raggirando tutti.

Allora ho pensato: “Questa gente è stupida. Non so che cosa farò qui”. Così, per nove anni non sono più venuta.

Dovete dunque dedicarvi a Sahaja Yoga in modo appropriato, nella vostra famiglia, con i vostri figli, in ogni cosa.

Ora è stato scritto qualcosa su Internet. Lo ritengo molto velenoso perché non ha senso.

È tutto assurdo. Adesso abbiamo scritto una risposta. Non l’abbiamo ancora inviata, ma  dovreste esserne tutti al corrente, così saprete come rispondere.

Ancora alla mia età, come vedete, sono molto ansiosa di completare i miei progetti che, finora, sono trentasei – siamo arrivati fino a questo numero – o forse trentasette. Dobbiamo portarli a termine tutti e, per questo, non chiedo il vostro aiuto né altro.

Ma sono progetti molto importanti. Alcuni, quelli che ho iniziato prima, sono in India, e poi qualcuno in Inghilterra, qualche altro qui e in Canada, così.

Ciò che sto dicendo è che anche voi dovreste avere progetti per Sahaja Yoga. Ma, allo stesso tempo, vorrei mettervi in guardia su alcune cose. Ad esempio, avete mandato un libro su un certo argomento.

Prima di tutto quella persona non è affidabile. Non capisco perché la prendiate così seriamente. Sapete che ha portato delle orribili medicine da vendere a Cabella?

Non lo sapete. Costui ha portato (una medicina) cinese e l’ha venduta a un prezzo molto alto a tutti i sahaja yogi, ma la lingua di Gregoire è diventata tutta verde, quindi pensate. Nessuno è autorizzato a mettersi a vendere qualcosa senza chiedere a me.

Non dovreste averci nulla a che fare. Poi ho anche visto il libro, ma non dovreste scrivere libri del genere. Questo libro non deve essere dato a nessuno.

Chi vuole curare gli altri lo faccia, ma non è importante. Non è quello il vostro compito. Se volete potete farlo, ma non è il vostro compito. Il vostro dovere principale è dare la realizzazione. Quel libro deve dunque essere cancellato completamente, è fuori discussione. Non si dovrebbero scrivere libri del genere, perché poi devo impiegare del tempo per leggerlo e tutto il resto. Ma non vi è alcuna necessità di scrivere un libro del genere. Prima chiedetemi il permesso; e se ve lo accordo, scrivetelo.

Diversamente, non riesco a capire perché scriviate un libro senza consultarmi; e poi me lo mandate perché lo legga, questo non va bene. Prima chiedetemelo, d’accordo? Se volete scriverlo chiedete a me, chiedetemi prima dei contenuti.

Il tempo che ho a disposizione è così limitato e voi volete farmi leggere un libro. Sono tutte cose piccole, insignificanti.

La cosa più insulsa è scrivere lettere, scrivermi lettere in continuazione. C'è una pila di lettere alta così (fa il gesto con la mano). E che cosa scrivete in queste lettere? Non scrivete mai a quanta gente avete dato la realizzazione. Nessuno! Ci sarà scritto: "Mio marito non è a posto. Mia moglie non è a posto. Litighiamo, questo, quello, quell'altro e quell'altro ancora". Non è importante. Adesso siete diventati sahaja yogi, ormai siete dei maestri. Perché qualche problema dovrebbe farvi soffrire? Perché? Voi siete soddisfatti interiormente. Tutti questi problemi del tutto inutili non dovrebbero preoccuparvi. Ciò significa che non siete ancora arrivati al livello che possiamo definire di maestri. Io vi chiamo maestri. Siete come i maestri Zen. Ma guardate come sono i maestri Zen, come scrivono i taoisti, che cosa hanno da dire. Essi parleranno con coraggio di tutto e sono molto soddisfatti interiormente. Non parlano di cose insignificanti, insulse.

Non è che voi non siate intelligenti, siete tutti persone molto intelligenti; ma nonostante questa intelligenza, trovo che, se l'attenzione va su tutte cose senza senso, tutto finisce per essere assolutamente deleterio. Un'altra cosa che avrete notato è che adesso stanno arrivando tanti indiani. Perché?

Che cosa c’è di così eccezionale riguardo all’India? Perché non c’è gente di qui? Qual è il motivo?

Il motivo principale è che i genitori trascurano l’educazione e la disciplina dei figli. Ai figli deve essere impartita la disciplina e questo è il lavoro dei genitori, altrimenti sarebbero nati appesi a qualche albero.

Ma sono i vostri figli, dovete impartire loro la disciplina. Dovrebbero sapere come comportarsi, come parlare alla gente.

Questa cosiddetta idea americana di libertà ha rovinato il vostro Paese. Prima di tutto i bambini devono essere allevati in modo che diventino dei sahaja yogi disciplinati, che abbiano il giusto senso del protocollo; diversamente avrete creato dei figli inutili.

Terzo punto, si mette troppo l’accento sul denaro, qui ho notato un orientamento al denaro anche nell’educazione dei bambini. Si chiede ai bambini di lavare l’auto e si daranno loro cinque sterline, cinque dollari. Se poi fanno qualcos’altro, vengono pagati. Non pagateli. È un loro lavoro, un loro compito, una loro responsabilità.

Diversamente, se iniziate a fare così, vizierete molto i vostri figli. Al momento opportuno potete far loro un regalo o altro; ma non iniziate a dare loro denaro in questo modo, (perché) allora il denaro diventa importante.

Ho visto tanti sahaja yogi che sono venuti a dirmi: “Non vogliamo laurearci, Madre, non vogliamo studiare. Vogliamo diventare spazzini”. Ho chiesto: “Perché?”. “Perché si guadagna molto a fare gli spazzini”. Riuscite a crederci?

L’attitudine generale è quella di ottenere denaro ad ogni costo, nessuna dignità, nessuna capacità di comprensione, niente.

Ai figli occorre parlare di cose sublimi, più nobili, più elevate. Voi avete già figli realizzati, ma se non glielo dite non so che cosa succederà. Diventeranno degli spazzini.

Per i bambini viene prima di tutto la disciplina e l'educazione. Dovete spendere tutto il denaro necessario, prestare tutta la vostra attenzione all'educazione dei vostri figli.

La conseguenza della mancata educazione è che i ragazzi non hanno buone maniere.

Oppure, se preferiscono, indirizzateli a qualche professione. Indirizzateli a qualunque attività in cui possano imparare qualcosa. È alla loro età che si deve imparare. Non lasciateli a se stessi, non lasciategli fare quel che gli pare in nome della libertà. È un’idea sbagliata.

Ritengo sia questo il motivo per cui si è rovinato questo Paese. Ed anche il sistema familiare è assurdo. Ho acquistato questa casa – è molto interessante – e ho scoperto che c’è una grande, immensa camera matrimoniale per marito e moglie, una camera piccolissima e due o tre bagni. Io l’ho acquistata perché per me andava bene così, ma (questo dimostra che) fin dall’inizio si ha l’idea che i figli se ne andranno di casa a diciotto anni.

Perché i figli dovrebbero lasciarvi se avete una casa accogliente? Ma anche se non l’avete, se darete tutto l’amore e il necessario, non vi lasceranno mai.

In India è difficile. Per esempio Avadhut, dovreste conoscerlo, il figlio del signor Pai. La signora Pai era molto bloccata sul lato sinistro. Lui era un ragazzo molto dolce e innocente. È venuto da me e mi ha chiesto: “Madre, se si lasciano i genitori... [Un bambino piange: “Di chi è questo bambino?”], se si lasciano i genitori a diciotto anni, diciamo, i loro bhut ci abbandoneranno?”. Mi ha fatto questa domanda (Shri Mataji ride). Gli ho risposto: “Forse sì, forse no”.

“E allora perché lasciare i genitori? I genitori sono molto utili”. Ed io: “In che senso?”. “Prima di tutto, se c’è mio padre, io non mi metterò mai a fumare perché lui mi sgriderebbe. Non farò cose sbagliate, perciò è meglio avere un padre”. Ho chiesto: “Davvero?”. “Sì”, ha risposto. “Se in un carro manca il cocchiere, i cavalli andranno fuori strada”.

È anche molto intelligente e profondo, ma notate l’innocenza del suo cuore. Ha detto: “No, no, non è utile lasciare i genitori. È bello che siano lì a guidarci, altrimenti chi lo farà?”.

Così, vedete, dovrebbe essere fatto capire anche ai vostri figli che occorre qualcuno che dica le cose, che funga da guida.

Ritengo che ciò che è accaduto in Occidente sia perché la gente è progredita. Diciamo che la linea centrale è qui e loro sono passati da uno stadio in via di sviluppo ad uno sviluppo eccessivo.

Così, adesso, per venire in Sahaja Yoga, devono tornare indietro. Devono tornare indietro, ed è molto difficile fare marcia indietro per gente evoluta. Invece le persone di colore, diciamo, le persone non così progredite sono molto brave perché, quando iniziano a svilupparsi, possono lasciarsi assorbire completamente. È molto facile convincere la gente di colore ad ascoltare. Vorrei dire che tutti voi dovreste lavorare in mezzo alla gente di colore. Ho visto che il colore della pelle non è così importante. Questi problemi così superficiali che avete visto dovrebbero essere eliminati completamente. Tra loro troverete gente molto bella e brava. Pertanto dovete parlare con loro e occuparvi di loro.

Adesso io non posso farlo, ma potete farlo voi, in quanto miei figli. Cercate di vedere gli aspetti positivi, i pregi di tutte queste persone, di tutte le persone. Anche oggi chi va in India apprezza molto gli indiani e li loda. Ho chiesto: “Cosa c’è di così speciale negli indiani?”.
“Madre, loro dormiranno sul pavimento e lasceranno il letto agli ospiti”. È un dato di fatto, è così: in India l’ospite non dorme sul pavimento. No, non si fa. Ed è la cosa giusta: se c’è un ospite, si dà a lui la priorità.
In America è il contrario. Se si portano gli ospiti al ristorante, la prima cosa che si dirà è: “Dividiamo (il conto)”. Sapete, questo sconcerta la gente in India. Che cosa significa dividere? Insomma, sono vostri ospiti.
Si deve quindi sviluppare il senso dell’ospitalità nei confronti delle persone che non appartengono alla vostra famiglia.

In questo modo capiranno che c’è qualcosa di speciale in voi. Ma, sapete, questo egoismo, questo egoismo davvero orribile, viene esibito apertamente.

Dovrebbe esserci qualche... noi le chiamiamo maryada, deve esserci un protocollo, e fate in modo che la gente noti il vostro comportamento.

È così che Sahaja Yoga si diffonderà. Si accorgeranno di voi nella società, vi noteranno ovunque.

Mi è stato detto che il governatore del Nevada è andato in Bulgaria dove ha visto alcuni sahaja yogi. È rimasto così colpito dal loro comportamento che ha voluto incontrarmi. Per il momento non so se ne troverò il tempo, ma voleva conoscermi.

Il nostro comportamento dovrebbe dunque essere così, Il nostro comportamento dovrebbe dunque essere così, estremamente umile, generoso, amorevole, affinché la gente ne venga impressionata favorevolmente. E non c’è alcuna necessità di essere timidi. Alcuni pensano: ”Siamo molto deboli”. Non lo siete. Avete ricevuto i poteri, non siete più deboli. E questa è una cosa.

Allo stesso modo siete molto forti ed è il motivo per cui siete molto umili. Solo i forti possono essere umili. Chi non è forte è sempre aggressivo.
In Sahaja Yoga abbiamo risolto alcuni problemi come la moralità e tutto il resto, certamente, ne convengo; 

tuttavia penso che l’attenzione non sia ancora così buona, assolutamente pura come dovrebbe essere.
Noi adoriamo Ganesha e il potere di Ganesha deve mostrarsi perché, come vi ho detto, l’innocenza non è perduta. È solo coperta e può essere purificata.
Noi possiamo salvare tutto il mondo. Dobbiamo salvare il mondo intero. La mia visione è troppo ampia e voi siete i miei figli, siete le mie mani. Non posso chiedere a nessun altro di farlo.
Per questo devo dirvi di preoccuparvi delle persone che avete intorno, di prendervi cura di loro, 

di mostrare loro amore, e sono sicura che capiranno che siete qualcosa di veramente diverso dagli altri.
Non è difficile, perché alcuni sistemi di valori in America sono così contorti, così perversi che, se li contrasterete, la gente si sorprenderà: “Come fanno ad essere così?”.
Voi ne avete la capacità. Sto dicendo che avete i poteri. Siete proprio come diamanti. I diamanti possono essere visti ovunque. Voi dovreste soltanto cesellarvi un po’.
È molto importante perfezionarvi ed è possibile attraverso la meditazione, l’introspezione, queste semplici cose. 

“Che cosa sto facendo per Sahaja Yoga? Che lavoro svolgo per Sahaja Yoga?”. Tutto questo va visto e fatto funzionare con grande amore e con la comprensione che nostra Madre desidera che tutto il mondo, tutto il mondo sia in Sahaja Yoga. Non solo poche persone qui. Ma Los Angeles ha questo problema da tempo, non so perché, quindi vi chiederei di riflettere su questo punto.
Il suggerimento che vi do è molto pratico. Come abbiamo fatto in India, adesso dimenticate tutto ciò che è accaduto in passato.
Ma in India ciò che ho fatto è stato prendere io a Dadar una sala – una sala - e dire a tutti i sahaja yogi: “Venite qui. Potete averla a disposizione due volte, il sabato e la domenica. Potete far venire le persone nuove il sabato, quelli che non sono 

ancora addentro, e potete riservare la domenica per tutti i sahaja yogi. Dovete prendervi questi due giorni, considerando che il primo giorno avrete a che fare con persone non ancora mature, quindi dovete farle maturare. La sola cosa che le colpirà davvero siete voi, come siete voi, niente altro. E non dovreste nemmeno passare troppo tempo a parlare, o a dissertare su un certo argomento. Se hanno domande, al massimo potete rispondere. Ma ascolteranno le nostre registrazioni ed altre cose; sono molto profonde, ne convengo, le registrazioni sono molto profonde. Però, ascoltandole più volte, capiranno”.
Ci sono così tante cose di cui dovrete occuparvi e di cui parlare con loro. Dovete parlare loro di tutto ciò che li colpisce. Ora sta arrivando il momento in cui molti falsi guru verranno completamente smascherati. Lo so. Ma a quel punto dovrete emergere tutti voi. Ho però l’impressione che i sahaja yogi siano come i funghi. Ottengono la realizzazione e tutto finisce lì. Non hanno più niente da fare. Com’è possibile?

Sto cercando di dire che dovete avere una totale fiducia in voi stessi. È molto importante. “Io sono un sahaja yogi”. Abbiate questa fede. “Che cosa ho fatto?”, fatevi questa domanda. “Che cosa devo fare?”.

Così tutto il vostro comportamento, tutta la vostra dolcezza, tutta la vostra gentilezza, ogni cosa li colpirà. Non solo, ma le forze negative non agiranno.

Se cercherete di essere positivi, le forze negative non entreranno in azione. Non avranno alcun effetto su di voi. Godrete di una protezione completa, una protezione completa, e ci sarà chi baderà a voi. Pertanto, come Madre, devo rivolgere una richiesta molto importante a tutti voi: dovete essere degni di essere miei figli.

Insomma, io ho quasi settantotto anni e ancora lavoro moltissimo. Da quando sono arrivata a Los Angeles sto male. Qual è il motivo? Io non sto mai male, ma mi sono sentita molto debole, non riuscivo a camminare. Perché? Che cosa è accaduto? È perché voi siete deboli. Voi siete i miei figli. Siete parte integrante del mio corpo, e non solo, ma siete cellule del mio corpo. Se voi siete deboli, io divento debole.

Quindi, ve lo chiedo ancora e ancora, dato che avete ricevuto questa grande benedizione che non si ottiene normalmente. È molto difficile.

La gente va sull’Himalaya, ci passa anni e, infine, ottiene le benedizioni. Voi adesso avete ricevuto tutto così facilmente. Fortificatevi, dite a voi stessi con sicurezza: “Devo svolgere questo lavoro”.

Così, come dicevo, possiamo organizzare... – come si chiama quel centro? Santa Monica - a Santa Monica potete fissare due giorni: uno per i nuovi e l’altro per tutti i sahaja yogi.

Il primo giorno devono andare a Santa Monica almeno venticinque sahaja yogi e il giorno seguente tutti quanti, perché, se non farete così, non si consoliderà. Dovreste avere ciò che noi chiamiamo sangha shakti, il potere collettivo.

E se qualcuno ha dei problemi, se qualcuno non capisce, se non va in profondità, se è nuovo e così via, fatelo venire di sabato.

Potete rispondere alle loro domande, spiegare, aiutarli a capire. E sarete sorpresi che perfino cose come questa questione di Internet... in un certo senso ne sono molto contenta perché tutte le persone inutili se ne sono andate. Questo è l’Ultimo Giudizio. Quindi è meglio che se ne siano andate. Adesso possono venire persone nuove.

È un’ottima cosa che sia accaduto; ma dato che i sahaja yogi insistevano, abbiamo scritto una bellissima risposta che vi leggeremo.

Adesso dovete promettere dentro di voi che frequenterete Santa Monica o qualsiasi altro centro che avete.

È facile capire che, dovendo scavare un pozzo, non si va in giro a fare buchi dappertutto, ma si concentrano tutti gli sforzi in un solo punto.

E vi è un centro che tutti conoscono, dove vengono tutti; voi incontratevi lì.

Ma dovete essere estremamente positivi, estremamente positivi con le persone nuove.

Pensate che in un luogo chiamato Benin, dove erano tutti musulmani, adesso in novemila sono diventati sahaja yogi. E, pensate, in Costa d’Avorio il presidente è un sahaja yogi.

Come sono riuscite queste persone di colore a fare tutto questo? E tutti voi, con la pelle bianca, che cosa state facendo?
C’è una specie di svantaggio nell’essere bianchi. Beh, me lo aspettavo perché sono ricercatori. Il lato buono è che sono ricercatori.

Le persone di colore non sono dei ricercatori, non sono ricercatori di questo calibro. Invece i bianchi sono ricercatori, ma ricercano assurdità su assurdità su assurdità.
Adesso abbiamo un articolo su questo orribile individuo, Mahishasura. Tutto è stato smascherato e c’è scritto tutto ciò che vi avevo detto su di lui. Non sono stata io ad informarli, ma l’hanno saputo da altri.
E adesso, vedete, tutto il suo castello crollerà perché questa è la verità. È uscito sul giornale. È autentico. Non è come metterlo su Internet.
Ma, nonostante questo, la vostra fede viene messa alla prova.
[Shri Mataji parla con qualcuno a lato: “È molto triste. A suo padre verrà di nuovo un infarto. Allora, puoi leggere la risposta ad alta voce per loro?”.]

Avete visto ogni cosa. Avete visto tante fotografie miracolose. Il Paramchaitanya non l’aveva mai fatto. Nessuno ha fotografie di questo tipo. Gli artisti devono avere immaginato certe cose per raffigurarle nelle loro opere; mentre voi avete visto, in molti hanno visto Ganesha in piedi qui dietro.

 Insomma, avete visto fotografie così miracolose eppure la vostra fede è tanto debole. Cos’altro si dovrebbe fare? Il Paramchaitanya mi ha chiesto: “Che cosa dovremmo fare, adesso?”.

[Shri Mataji parla a qualcuno in hindi o marathi. Il sahaja yogi risponde: “Shraddha. Una forte shraddha”].

In occasione del puja alla Devi ho fatto un bel discorso. Osservate, si tratta di: “Shraddha rupena samsthita”. C’è una enorme differenza tra una semplice fede e shraddha. Shraddha significa che, quando pensate a quella personalità, tutto il (vostro) essere si riempie proprio come un giardino.

[Parla a lato in hindi o in marathi. Poi, in inglese: “Allora a cosa serve la shraddha?”.]

(Shri Mataji chiede a qualcuno di leggere la lettera) 

Puoi leggerla?
Sono accaduti tanti miracoli, tanti miracoli. Insomma, si deve vedere quali miracoli avvengono

[Un sahaja yogi legge la risposta alle accuse contro Sahaja Yoga pubblicate su internet].

Sahaja yogi: Questa è una risposta alle accuse contro Sahaja Yoga pubblicate su Internet. Questa è la risposta da parte di Sahaja Yoga a tali accuse:

“Recentemente su Internet è apparso del materiale accusatorio nei confronti di Sahaja Yoga e la sua fondatrice Sua Santità Shri Mataji Nirmala Devi. Tutte queste affermazioni provengono da un gruppo molto esiguo di persone appoggiate da alcuni falsi guru o da alcune organizzazioni criminali. Si tratta di un tale insieme di falsità che è piuttosto difficile prestare attenzione a queste accuse insensate.
In Sahaja Yoga arrivano persone di ogni genere poiché le porte di Sahaja Yoga sono aperte a tutti.
Alcune di queste persone sono state espulse in quanto immorali o perché truffavano altri sahaja yogi.
Sahaja Yoga è la manifestazione assoluta della realtà e della verità divine. Come prima cosa, il più grandioso miracolo sono le migliaia e migliaia di fotografie miracolose di Shri Mataji. La maggior parte sono state scattate con normalissime macchine fotografiche e da fotografi dilettanti.
In una foto scattata a Brisbane è apparso nel cielo un dipinto di Raffaello che Shri Mataji ama moltissimo. Nel dipinto originale...”

Shri Mataji: Raffaello ritrae soprattutto la Madre con il Bambino, e mi è stato detto che qui è in corso una mostra su Raffaello. Mi piacerebbe andare a visitarla.

Sahaja yogi: “... Nel dipinto originale c’era una aureola dietro la testa della Santa Madre, mentre nel cielo era sulla testa della Madre.
In Inghilterra, mentre cantavano “Seduti nel cuore dell’universo”, tutto intorno a Lei sono apparsi molti cuori delineati esattamente come si troverebbe in un testo di medicina.
Agli inizi, in Svizzera, hanno visto un insieme di nuvole che formavano una immagine chiarissima, assolutamente perfetta, di Shri Mataji. Ci sono deità apparse in forma completa dietro di Lei e si vedono angeli con grande chiarezza.
Noi tutti abbiamo sentito la brezza fresca dello Spirito Santo sulla punta delle nostre dita. L’hanno percepita anche numerosi musulmani.
Questo fenomeno è stato descritto anche nel sacro Corano: “Al tempo della resurrezione le vostre mani parleranno”.
E, dopo aver confrontato ciò con la conoscenza di Shri Mataji e la Sua descrizione della relazione tra vibrazioni e chakra, siamo rimasti sorpresi di come questa fosse la conoscenza perfetta del nostro sistema sottile.
Numerose nazioni hanno conferito riconoscimenti a Madre. In America, Sahaja Yoga è accettato come religione e si può essere incriminati riferendosi ad esso come setta.
I successi ottenuti da Shri Mataji sono registrati negli archivi congressuali e medici, scienziati, professionisti molto stimati l’hanno riconosciuta. Leader di questo Paese - sindaci, governatori, candidati alla presidenza - Le hanno inviato le proprie felicitazioni. In America è stata onorata nelle principali città che Le hanno dedicato un giorno: “Il giorno di Shri Mataji Nirmala Devi”.
La Sua conoscenza profonda ha meravigliato la gente, e Le è stato conferito il dottorato di ricerca dalle principali università mondiali. Straordinarie rivelazioni della Sua personalità divina sono immortalate su pellicola, in migliaia di fotografie miracolose che manifestano le più grandi forme di deità e divinità.
Quanto sono stati stupidi, purtroppo, a non aver compreso i miracoli straordinari compiuti dal Divino per convincere gli esseri umani affinché non si smarriscano. Ma questo è il Kali Yuga, e non sono riusciti a riconoscere la verità nonostante tutte queste rivelazioni.
Noi abbiamo scoperto che all’ashram uno di questi pochi irresponsabili andava a letto con una domestica sebbene fosse sposato, ed è stato scoperto ed espulso dall’ashram.
Uno di loro ebbe un incidente d’auto con una signora ma ne diede la colpa ad un altro sahaja yogi. La polizia lo arrestò dopo che la signora lo ebbe riconosciuto in una fotografia di gruppo. Non sappiamo cosa gli abbia fatto la polizia, ma il risultato è che lui si è rivoltato contro Sahaja Yoga.
Un altro portò del denaro da donare a Sahaja Yoga. Ma Shri Mataji lo rifiutò in quanto non accetta mai donazioni individuali in questo modo. Era denaro sporco proveniente da una donna che era deceduta. Non ne abbiamo informato la polizia poiché non avremmo accettato del denaro sporco. Lui si spaventò e si rivoltò contro Sahaja Yoga. Un altro aveva costruito una casa che voleva far comprare a Shri Mataji. Ella non la comprò poiché non era di alcuna utilità per Sahaja Yoga; e allora costui si è rivoltato contro Sahaja Yoga ed è finito in bancarotta.

Era un ozioso, un fannullone, faceva uso di droghe e pensava di essere il padrone del mondo; era molto attaccabrighe, arrogante e stupido. Siamo sollevati che abbia lasciato Sahaja Yoga.
Sono persone stupide in quanto accusano Shri Mataji di evasione fiscale.
Shri Mataji è una cittadina indiana registrata come non residente e non deve pagare tasse su introiti occasionali. Queste persone sono delle sprovvedute e ignorano le leggi fiscali.
In queste insinuazioni hanno anche parlato del marito di Shri Mataji, il quale è riconosciuto dal governo britannico per il suo lavoro di specchiata integrità ed è stato insignito dell’ordine di San Michele e San Giorgio. Egli è talmente stimato che chi cerca di infangare il suo nome non potrebbe essere assunto nel suo ufficio neppure come manovalanza.
Anche il fratello di Shri Mataji era una grande anima e non ha mai tratto vantaggi da Sahaja Yoga. Lui ha fondato un’accademia di musica molto importante. Questa gente non è degna neppure di toccare la polvere dei suoi piedi. Si tratta di individui di infimo livello, dei vigliacchi, per aver scritto su Internet simile spazzatura.
In queste accuse non esiste un minimo di verità, ma soltanto sfacciate menzogne.
Queste illazioni su internet sono azioni molto vili.
Se hanno accuse contro Shri Mataji o Sahaja Yoga, perché non si rivolgono al tribunale?
La teoria che Rajneesh abbia influenzato Shri Mataji è un altro mito. Rajneesh o qualcuno dei suoi discepoli è forse in grado di dare la realizzazione alla gente? Potete rispondere voi stessi.
Accusare Shri Mataji di aver guadagnato molto denaro con Sahaja Yoga è assurdo. Il denaro per l’attività di Sahaja Yoga nei primissimi anni è stato raccolto soltanto da quattro coordinatori, i quali hanno trattenuto per sé tutto il denaro senza esibire alcun rendiconto.

Di conseguenza, i membri più anziani di Sahaja Yoga hanno chiesto a Shri Mataji l’autorizzazione a raccogliere denaro a Suo nome e depositarlo in banca. Tuttavia, per venti anni Shri Mataji ha speso tutto il Suo denaro in viaggi, sale e attività di Sahaja Yoga.
I partecipanti hanno pagato soltanto il viaggio in India. Per l’acquisto di Shudy Camps Lei ha pagato quattrocentomila sterline di tasca propria - tutto registrato – di cui soltanto duecentocinquantamila sterline sono state date dai sahaja yogi. Circa cento persone hanno vissuto a titolo assolutamente gratuito nella casa per più di quattro anni. Poiché l’edificio fu poi venduto per sole quattrocentomila sterline, tutto il denaro apparteneva a Shri Mataji.
Ci siamo realmente vergognati che Madre abbia dovuto spendere tutto questo denaro pur avendoci donato salute, ricchezza, equilibrio, pace e gioia attraverso la realizzazione del Sé. Oltre a questo Lei ci ha accordato la conoscenza divina il cui valore è inestimabile. E abbiamo sentito che sarebbe stato da parassiti farle spendere il Suo denaro dato che non accettava denaro da nessuno.

Ha curato molte persone facoltose che hanno cercato tutte di darle del denaro, ma Lei non ha voluto accettare.

Pertanto, abbiamo pensato come prassi di dare del denaro a nostra Madre che ha lavorato tanto sacrificando la propria vita, donando tanto amore e compassione. È stata così fissata una piccola cifra come Guru dakshina, una pratica consueta per tutti i veri guru del mondo.

Shri Mataji non ha tratto alcun vantaggio finanziario da Sahaja Yoga e, anche se fosse, sarebbe assolutamente legale ricevere o dare denaro. Non è certamente un peccato dare e ricevere denaro.

Queste persone sono al corrente di quanti progetti Shri Mataji ha realizzato in India, Italia, Inghilterra, America, Australia ed altre parti del mondo per nobili cause sociali? Sono più di trentacinque i progetti che Lei ha finanziato da sola e sono visibili sul nostro sito Internet: www.sahajayoga.org.

La verità è che Shri Mataji si preoccupa molto per i bambini realizzati. In Sahaja Yoga abbiamo molti bambini che hanno ricevuto borse di studio, premi e riconoscimenti nelle scuole, in molte scuole di tutto il mondo. Si distinguono per istruzione, carattere morale e sono bambini molto affettuosi, dinamici e dolci.

La più grande menzogna è che Shri Mataji non ami i bambini. Lei nutre una straordinaria compassione per i bambini e le registrazioni sono contraffatte. La registrazione di Canberra è una manipolazione totale della verità poiché non c’era nessun bambino che piangesse al programma pubblico. Alcuni punti sono esatti, ma su di essi sono state costruite tutte menzogne.

La promiscuità e l’immoralità occidentali non sono penetrate nella loro mente.

Shri Mataji si è prodigata in ogni modo per salvare i bambini dalle droghe, dagli abusi, dall’alcolismo, dalle bande e via dicendo. I bambini in Sahaja Yoga sono eccellenti, ben educati e ben istruiti.

Queste persone condannano Sahaja Yoga sebbene Shri Mataji abbia salvato tantissimi ricercatori e trasformato la vita di centinaia di migliaia di persone in questo mondo in subbuglio.

Ci sono stati anche alcuni leader che hanno fatto imbrogli in Sahaja Yoga. Tutta questa gente spregevole è stata cacciata da Sahaja Yoga. Alcuni di essi ora si sono rivoltati contro Sahaja Yoga perché non li vogliamo più.

Tutto quanto è stato riportato in queste accuse sui matrimoni in Sahaja Yoga è proprio l’opposto di ciò che avviene realmente.

Come prima cosa, i candidati di ogni parte del mondo riempiono e presentano i loro moduli di domanda indicando altezza, peso, livello di istruzione, reddito, storia familiare ed altre informazioni importanti. Le coppie sono poi selezionate in base alle vibrazioni divine.

Queste coppie passano poi alcuni giorni ad incontrarsi e fare conoscenza in modo del tutto morale. Soltanto se accettano si sposano in una cerimonia matrimoniale collettiva.

Sono più di duecento ogni anno i matrimoni celebrati in Sahaja Yoga tra persone provenienti da tutto il mondo, e la percentuale di successo di questi matrimoni è intorno al novantanove per cento, a fronte di solo l’uno per cento di matrimoni annullati.

Dato che non vengono registrati fino a sei, dodici mesi dalla cerimonia, hanno tempo a sufficienza per decidere.

Il divorzio è ammesso in Sahaja Yoga poiché entrambi i contraenti sono adulti ed hanno piena libertà di decidere. Non sappiamo di nessun sistema, tra le religioni del mondo, specialmente in Occidente, in cui il matrimonio abbia una percentuale di successo del novantanove per cento.

Sahaja Yoga glorifica l’istituzione del matrimonio e noi crediamo che la moralità possa essere ripristinata naturalmente grazie a corretti matrimoni in Sahaja Yoga.

Il costo dei matrimoni in Sahaja Yoga è di circa cento dollari soltanto ed include tutti gli ornamenti, i regali, i pasti ecc. La cultura di Sahaja Yoga ed il suo sistema matrimoniale hanno abolito completamente il sistema della dote, e noi reputiamo ciò una delle più grandi riforme del sistema sociale indiano.

Il calcolo di denaro fatto (dagli accusatori) è assurdo. Tutto il denaro raccolto in Sahaja Yoga dall’organizzazione è registrato in conti regolari e speso per numerose opere sociali, caritatevoli e nobili. Tutto questo denaro è depositato in banche e istituzioni rispettabili.

Neppure un centesimo è depositato in una banca svizzera o in qualche organizzazione di Montecarlo come asserito in queste accuse.

Esiste un comitato finanziario in ogni Paese che si occupa di questi fondi e amministra tutte le spese.

Inoltre, tutti gli introiti occasionali di Shri Mataji sono registrati da un comitato che li utilizza correttamente in vari progetti nobili e sociali a livello mondiale per aiutare le persone indifese.

In merito alle raccolte dei seminari, tutti questi conti sono stati aperti a nome di Shri Mataji, poiché in passato molti pessimi leader si sono lasciati corrompere dal denaro nonostante Shri Mataji si fosse fidata di loro.

Tutti i fondi raccolti in Sahaja Yoga sono di dominio pubblico. Il denaro corrisposto dai sahaja yogi è depositato a nome di Sahaja Yoga. E soltanto su autorizzazione di Shri Mataji viene utilizzato per varie spese e progetti.

Dal 1972, più di trentasei progetti quali sviluppo dei terreni, edifici, ospedali, scuole, ashram, istituti per assistenza sociale ed altro sono stati realizzati unicamente con questi fondi. Progressivamente, buona parte di questi progetti è stata ed è trasferita all’organizzazione filantropica di Sahaja Yoga.
Shri Mataji discende da una famiglia reale e suo marito proviene da una famiglia di proprietari terrieri. La nobiltà della Sua visione è così elevata che, nei primi anni di Sahaja Yoga, Ella ha venduto i propri gioielli per finanziare i programmi di Sahaja Yoga.
Oltre a ciò, Suo marito ha lavorato a Londra per sedici anni con uno stipendio di oltre cinquemila sterline nette dell’epoca oltre a tutte le agevolazioni. In più. essi hanno ricavato guadagni elevati dalla vendita delle case di Londra.

Il punto è che Shri Mataji è di per Sé molto agiata e non aveva bisogno di fondare Sahaja Yoga per guadagnare denaro.

Nei primi tempi di Sahaja Yoga ha pagato di tasca propria persino i biglietti aerei per molte persone nuove venute in Sahaja Yoga per viaggiare e fare esperienza dei luoghi spirituali dell’India.
Shri Mataji ci ha fatto capire che tutte le religioni derivano dallo stesso principio e devono essere rispettate da tutti noi. Ella ha creato una religione universale, che è la pura religione innata, dandoci la realizzazione del Sé.
Ma le cosiddette religioni vogliono restare separate per poter combattere nel nome della religione e nel nome di Dio.
Grazie ai Suoi insegnamenti, molti rituali, molte false idee sulla religione sono stati corretti. Noi rispettiamo tutte le incarnazioni, i profeti e le anime realizzate del passato. Tutto questo può essere letto nelle pubblicazioni di Sahaja Yoga quali “Bible Enlightened” (La Bibbia Illuminata), “Islam Enlightened” (l’Islam illuminato) e “Gita Enlightened” (la Gita Illuminata); e può essere verificato anche nelle migliaia di Suoi discorsi.

Non è mai stato chiesto denaro all’ingresso per la meditazione di Sahaja Yoga.
Noi non riceviamo sovvenzioni benefiche da nessun ente governativo, per svolgere i nostri programmi. Come si pensa possibile organizzare e gestire tutti questi programmi senza denaro? I sahaja yogi contribuiscono liberamente ogni volta occorra denaro per i progetti. Si fa così. Nessuno in Sahaja Yoga è mai stato costretto o condannato per non aver contribuito.
Negli ultimi trent’anni Shri Mataji ha lavorato incessantemente e non ci sono state rivendicazioni di alcun genere contro Sahaja Yoga. A livello personale Ella ha sacrificato enormemente le Sue finanze e la vita familiare.
Chi formula queste accuse dovrebbe vergognarsi di attaccare una personalità così pura e nobile colma di amore e compassione.
Shri Mataji ci ha concesso il dono eterno della realizzazione del Sé. E per ricambiare noi le offriamo qualche dono come segno del nostro amore. Non c’è niente di sbagliato in questo. In occasione degli incontri per i puja la nostra organizzazione Le offre un dono da parte di tutti noi. Ma Lei, a Sua volta, fa regali a tutti durante i seminari, a volte a migliaia di persone contemporaneamente. Shri Mataji è una personalità purissima come il Suo nome, Nirmala, che significa pura, ed è estremamente distaccata dal denaro.
Esistono molti falsi guru e falsi maestri che si sono arricchiti e continuano a farlo. Perché questa gente non scrive di loro? Una mente oziosa è un laboratorio del diavolo.
Shri Mataji ha fatto del bene a migliaia e migliaia di noi con le Sue benedizioni, mentre queste poche persone hanno condannato Sahaja Yoga con la loro propaganda malevola.
In un certo senso questo è un bene, in quanto, secondo Sua Santità Shri Mataji, questo è l’Ultimo Giudizio. E anche chi dà retta a queste falsità perderà questo momento propizio.
Molti insigni scienziati, professori, artisti, primi ministri, presidenti, ministri degli Interni ed altri hanno accettato senza riserve Sahaja Yoga, poiché è una scienza pura che non può essere contestata.
Vi sono numerosi segni in migliaia di fotografie miracolose, scattate dai sahaja yogi, che confermano l’esistenza della Divinità in questa era. Scienziati di molti Paesi hanno appurato in modo scientifico che Shri Mataji è la sorgente dell’energia cosmica e, adesso, molti di loro stanno scrivendo libri e tesi su questo.
Noi sahaja yogi crediamo fermamente che Shri Mataji sia la Madre promessa e lo Spirito Santo dichiarato da Cristo.
Questa gente malvagia che ha sempre tormentato le grandi incarnazioni, i Sufi e i santi, è anche la stessa sorta di gente che ha crocifisso Cristo.

Quali membri di questa meravigliosa organizzazione chiediamo da un anno a Shri Mataji il permesso di scrivere una replica a queste false accuse, ma Lei è stata molto compassionevole anche nei confronti di questa gente perfida.

Ora, per la prima volta, ci ha permesso di scrivere questa risposta in seguito alla pressione di molti sahaja yogi di tutto il mondo.

La realizzazione del Sé è l’avvenimento reale del battesimo, la connessione del ricercatore con questo potere divino onnipervadente chiamato Ruh [interruzione del video] o Paramchaitanya. Einstein ha descritto questo come “area di torsione”.

Come risultato della realizzazione del Sé il ricercatore diventa equilibrato, pacifico e gioioso. Tutti i sei nemici dell’esistenza umana quali lussuria, avidità, collera, attaccamenti, gelosia e falso orgoglio scompaiono. Si diventa come gocce dell’oceano di compassione e amore.

Avviene questa grande trasformazione, che è stata descritta e profetizzata, ed è decisamente necessaria nel mondo odierno che sta affondando nel caos.

Non sappiamo come ringraziare Shri Mataji per questo dono gratuito.

Shri Mataji è un ideale perfetto da seguire per i tantissimi risultati ottenuti in tutto il mondo, per la Sua conoscenza incommensurabile e, al tempo stesso, per la grande umiltà. Il Suo amore e compassione materni sono sempre presenti anche in mezzo a migliaia di persone i cui nomi e problemi Lei ricorda individualmente e perfettamente, nei minimi dettagli, mentre accetta i fiori con il Suo amorevole sorriso che scalda ogni cuore colmandolo di amore.

Il lavoro di Sahaja Yoga è [ripresa del video] così straordinario che non può essere descritto in questa breve lettera, per cui vi invitiamo a visitare il nostro sito Internet: www.sahajayoga.org (applausi) per maggiori dettagli sul Suo lavoro e la Sua opera instancabile.
Questo è il primo di molti articoli che desideriamo pubblicare allo scopo di far emergere i fatti reali su Sahaja Yoga e Sua Santità Shri Mataji Nirmala Devi.
Sebbene conosciamo la maggior parte di coloro che stanno scrivendo questi articoli fasulli contro Sahaja Yoga e le loro motivazioni nascoste, Shri Mataji ci ha chiesto di non citarne i nomi perché dice che anche loro, una volta, l’hanno chiamata Madre. Grazie”.
[Applausi]

Shri Mataji: Molto potente (Shri Mataji ride). 

Ma ritengo ci siano ancora persone deboli, molto deboli che non vogliono diventare veri sahaja yogi.
Ce ne sono, e voi dovete individuarle, trovarle, a parte quelle nuove. E se non sono valide è meglio lasciarle perdere, sapete, lasciarle perdere perché 

sono molto immorali, molto immorali, fanno cose davvero orribili. E ingannano perfino me, ingannano voi.
Come in India, dove hanno acquistato un appezzamento di terreno, dicendo che volevano costruire Nirmal Nagari (città di Nirmala). Io non ne avevo mai saputo niente, niente, non mi hanno mai consultato.
Quel truffatore andava a sedersi nel portico e diceva: “Ho chiesto a Madre e Lei mi ha dato la Sua approvazione su tutto”. Era un grande imbroglione e voleva guadagnarci molto denaro.

Ma accadde - sapete, ero proprio sorpresa di come abbiano fatto – che arrivò una lettera dal governo: diceva che non era possibile costruire su quel terreno, perché era soggetto a inondazioni.

Io dissi: “Ottimo! Questa è la cosa migliore”. (Shri Mataji ride)

Allora chiesi a quella gente: “Perché avete acquistato questo terreno senza chiedermelo?”. Costui aveva agito in modo scorretto, aveva preso denaro da tutti senza che io sapessi che stavano facendo qualcosa. Ma fortunatamente c’era Agarwal, il commercialista.

Era una persona molto perbene e venne a riferirmi: “Madre, guardi quanto denaro hanno preso da questa, questa e quest’altra persona”.

E costoro prelevarono tutto il loro denaro: temevano talmente che avrei fatto qualcosa, che prelevarono il loro denaro. Dissi: “Ormai tenete il terreno e lo venderemo”.

Ci pensate? Quel terreno non si doveva vendere, non era permesso venderlo ma, in qualche modo, è stato possibile vendere quell’appezzamento particolare.

E noi ci abbiamo guadagnato sedici lakh[1] di rupie, mi pare, e tutti hanno riavuto il loro denaro, hanno riavuto tutto.

E i sedici lakh guadagnati li abbiamo usati per acquistare un terreno a Delhi.
Finora avevo acquistato io tutti i terreni. Sto costruendo ashram e altro. Così adesso, grazie a Dio, erano contenti di aver potuto acquistare un terreno piuttosto bello a Delhi, e ci stanno lavorando. E tutti, tutti quelli che avevano contribuito ad acquistare il terreno hanno riavuto il loro denaro.

Questa è una grande soddisfazione perché avevo pensato che, se non avessi riavuto il denaro, li avrei risarciti io stessa. Ma hanno riavuto tutti i loro soldi e ne sono molto felice. Ed erano molto ansiosi di andare a picchiare quell’uomo. Dissi: “Dimenticatelo. Concedetemi un anno, se funziona non perderete nulla”. Ha funzionato.
Chi cerca di imbrogliarmi finisce nei guai, in un modo o nell’altro. Io non faccio nulla ma loro, non so come, finiscono nei guai.
Devono essere le deità che cercano di metterli in difficoltà. La cosa migliore, dunque, è avere un cuore molto puro riguardo a Sahaja Yoga. È il modo migliore, in quanto nessuno ne trae alcun profitto. Se c’è qualcosa da guadagnare questi sono gli esseri umani. Niente altro è importante.
Bene. Grazie molte di tutto.
Ogni cosa che ho detto non è soltanto per Los Angeles: è per tutti gli americani, per il mondo intero. Ma per Los Angeles, in particolare, ho trovato questa soluzione. E la prossima volta che verrò vorrei vedere molti altri, molti più sahaja yogi.
Organizzeremo un programma e, dopo, dovreste prendere il loro nome e indirizzo, seguirli e funzionerà.
Sono sicura che cresceremo molto qui e non c’è da preoccuparsi se è un posto molto superficiale, o se è soprattutto a causa del cinema e cose del genere. Niente da fare. Funzionerà sicuramente, ne sono certa. Ma voi dovete avere questo intento e il desiderio profondo di farlo. Funzionerà.
Grazie.
Devo parlarvi del signor Bush (risate, Shri Mataji ride). Non so come ma il signor Bush è stato molto colpito da Calin, conoscete Calin della Romania.

E lui (Bush) per i miei ultimi cinque compleanni mi ha inviato gli auguri.

È una brava persona, devo dire, con ottime vibrazioni.

E ho visto che l’altro candidato era molto subdolo, devo dire, e non solo, ma anche un tipo alquanto scaltro. E ho pensato che lui (Al Gore) non poteva vincere.

Ma, sapete, una delle qualità della Dea è: “Ya Devi Sarva Bhuteshu Bhranti Rupena Samstitha”, significa che Lei crea confusione (risate).

Ed ho spiegato nel mio ultimo puja perché Lei crea confusione.

Quindi osservate la confusione in atto. E Rajesh Shah, che è un esperto del Devi Mahatmyam, ha detto: “Madre, adesso Lei sta creando confusione laggiù?”.

Gli ho risposto: “Stai a guardare, vediamo, stiamo a vedere cosa succede”. (Risate)

Sahaja yogi: Shri Mataji stava guardando lo svolgimento delle elezioni mentre tutto ciò accadeva. All’inizio fu data una possibilità allo stato della Florida (la Florida in quella occasione divenne lo Stato decisivo per l’elezione del Presidente degli USA, ndt[2]).

Shri Mataji ha dato un bandhan e, letteralmente due minuti dopo, hanno comunicato che (il risultato) era incerto. (Risate generali)

Shri Mataji: Questa bhranti funziona molto bene qui (risate, Shri Mataji ride). E penso che questo Paese debba essere salvato. Lui (Bush) mi ha anche scritto una bellissima lettera. È stato molto dolce. È una persona perbene, sapete, direi molto nobile. Non è meschino come l’altro (Al Gore), che è di infimo livello.

È arrivato fin qui con trucchi e cose di ogni genere. L’altro giorno ho visto ridere lui e sua moglie. Ero parecchio sorpresa. Poi mi è stato detto che la gente criticava chi non ride, e per questo rideva (risate). 

Con Bush sono sicura che potremo fare moltissimo.
Altro sahaja yogi: Shri Mataji, a nome di tutti gli yogi di Los Angeles vorrei dire semplicemente che comprendiamo molto bene che il Suo arrivo qui, ed il fatto di essersi stabilita sulla costa occidentale dell’America, non sia casuale ma molto significativo.
E (comprendiamo) che Lei ha una grandiosa visione per l’America e per la crescita di Sahaja Yoga, non solo a Los Angeles, ma in tutta questa nazione.

E (capiamo) che Lei è qui per metterci a posto e per mostrarci tutte le debolezze e le carenze nella nostra società e nella nostra crescita.

E vorrei prendere un impegno a nome di tutti noi e cioè che faremo tutto il possibile in nostro potere per diventare le Sue mani, adempiere la Sua visione e i Suoi sogni per noi come ricercatori e come yogi, per realizzare e adempiere il nostro scopo e la Sua visione di noi.

Faremo ogni sforzo per raggiungere tutte le persone di questo luogo per mostrare loro la bellezza e la vastità della Sua visione e portarle ai Suoi piedi, Shri Mataji. La preghiamo di concederci le Sue benedizioni e la Sua attenzione affinché possiamo proseguire e portare alla gente la Sua visione e realizzarla in futuro.

Grazie infinite, Shri Mataji, per essere venuta a Los Angeles e in America e speriamo che quando verrà la prossima volta sarà soddisfatta e ci troverà degni della Sua attenzione.

Shri Mataji: Oh! Ma voi ne siete già degni! Bene. Grazie infinite. Grazie. Che Dio vi benedica.

[1] 1 lakh equivale a centomila.

[2] Le elezioni americane del 2000, con la vittoria di George W. Bush, rimangono nella storia per l’epilogo. Una partita giocata voto a voto nello Stato della Florida, ago della bilancia in una corsa alla Casa Bianca incerta come non mai. Nella notte del 7 novembre, con il passare delle ore, era divenuto ormai chiaro che sarebbe stata la Florida lo Stato il cui vincitore sarebbe stato eletto presidente. L’8 novembre il rapporto della divisione elettorale affermava che Bush aveva un margine di vittoria di 1784 voti, equivalente allo 0,5 % di scarto. Secondo lo statuto della Florida, una tale situazione richiedeva un riconteggio automatico dei voti. La questione arrivò fino alla Corte Suprema, la quale – con voto 5 a 4 – il 12 dicembre ordinò l’interruzione della verifica in quanto era impossibile effettuarla in tempo tale da rispettare le scadenze legali. Con un margine di appena 537 voti, George W. Bush vinse la Florida e divenne il 43° presidente degli Stati Uniti.