11 iulie 1982
Public Program
Guildhall Theatre, Derby (England)Program public,  11.07.1982-Derby, Anglia

Mă bucur că dr. Warren v-a explicat chakrele despre care v-am vorbit ieri, pentru că într-o scurtă prelegere nu pot fi detaliate toate aceste subiecte. Iar dacă vă primiți Realizarea și progresați bine, puteți asculta înregistrările cu discursurile Mele - care sunt sute - și veți înțelege că această cunoaștere este vastă, ca un ocean. Așa cum v-am spus ieri, atunci când vă primiți Iluminarea, deveniți cunoașterea. Este o afirmație foarte confuză; oamenii nu înțeleg ce înseamnă „să devii cunoașterea”. Zilele trecute a venit un domn la Mine și Mi-a spus: „Gurul meu mi-a dat deja cunoașterea”. Am spus: „Cum e posibil?” „Mi-a spus că mi-a dat cunoașterea.” I-am spus: „Totuși, cum e posibil, fiind vorba despre cunoaștere? Cum de crezi că ți-a dat cunoașterea?” „Mamă, mi-a atins fruntea - Mi-a spus el - și am văzut o lumină.” Am spus: „Și totuși, poți vedea lumină și în alte condiții. Cum ai primit cunoașterea?” Așa că a început să se gândească la asta. M-a întrebat: „Ce-ar trebui să se întâmple când obțin cunoașterea?” Am spus: „Uite, persoana care stă lângă tine, este un Sahaja Yoghin. El știe ce este energia Kundalini și știe de asemeni cum să o trezească și în interiorul tău. Îți știe problemele, știe care dintre chakrele tale captează și își cunoaște de asemeni și propriile probleme.” M-a întrebat: „Cum de știe toate aceste lucruri?” Am răspuns: „A devenit cunoașterea”.

Așa cum v-am spus ieri, la nivelul sistemului vostru nervos central ar trebui să fiți capabili să-i simțiți pe ceilalți și să vă simțiți Sinele, care este în interiorul vostru. Să luăm spre exemplu un nebun. Nu și-a dat seama când a început să înnebunească. Nu a realizat că este deja posedat, că înnebunește și are nevoie de tratament. Nu și-a dat seama de nimic. Treptat a devenit nebun și a ajuns într-un spital de nebuni. Sau o persoană care are cancer, nu știe că a dezvoltat un cancer până ce nu i se zice: „Mai ai de trăit cel mult cincisprezece zile”. Asta se întâmplă la nivel fizic, la nivel mental. Un individ egoist nu știe că este egoist, că îi asuprește pe ceilalți sau că ceilalți sunt parte integrantă din el însuși.

Așa cum nici Hitler nu a realizat niciodată că era un demon atât de oribil, că va merge în Iad. Iar cei care au fost în jurul lui la acea vreme nu și-au dat seama că în societatea lor creștea un demon, sau că urma să apară un demon. Nimeni nu și-a dat seama de nimic, și dintr-odată, după unsprezece ani, el a revenit ca o forță îngrozitoare, distructivă, satanică. Dacă citiți cărțile scrise înainte de regimul lui, veți descoperi că toate acestea îl sprijineau de fapt. Se afirma: „Suntem în declin, societatea noastră e decadentă și avem nevoie de cineva care să ne impună austerități și să ne disciplineze puțin. Avem nevoie de disciplină, trebuie să ne disciplinăm” - așa că l-au plăcut pe Hitler. Chiar și tinerii studenți l-au plăcut; mergând la universități, i-a captivat spunându-le: „Trebuie să avem disciplină, trebuie să fim austeri, n-ar trebui să mâncăm anumite lucruri, ar trebui să devenim foarte austeri.” Iar asta a generat un val de aprecieri în rândul tinerilor. Nu și-au dat seama că acest om era un demon.

Ei bine, cunoașterea este de așa natură, încât percepeți atât propria natură subtilă cât și pe a celorlalți. Iar natura subtilă, atât în noi cât și în ceilalți, rezidă în chakre. Acestea sunt chakrele care există în interiorul nostru, iar ele sunt cele care satisfac nevoile oricărei situații de criză prin care trecem. Spre exemplu, dacă trebuie să alergăm foarte repede, putem s-o facem - bătăile inimii se accelerează, sistemul nervos simpatic intră în acțiune, după care aceste chakre îl readuc în starea normală, furnizând energia necesară acelei părți care a fost folosită în exces, aducând-o înapoi la starea normală. Când există simultan suprasolicitări ale sistemului nervos simpatic atât pe partea stângă cât și pe partea dreaptă, când aceste suprasolicitări generează tensiuni prea mari în chakre, aceste chakre se decuplează. Și există o zeitate în fiecare chakră, iar când acea zeitate devine inertă, are loc o separare față de întreg - fiindcă prin intermediul lor suntem conectați la întreg. Presupunând că aceasta este o vertebră, articulată astfel, odată ce este ruptă, sunteți deconectați de la întreg, controlul se pierde. De îndată ce se pierde controlul, începeți să funcționați pe cont propriu. Din momentul în care o celulă începe să funcționeze pe cont propriu, ea devine malignă, pierde acea legătură cu întregul care îi dă echilibru, simțul măsurii și al coordonării, cât de mult să crească - și astfel se instalează cancerul.

La fel și societatea din zilele noastre, devenind orientată spre ego, tindem să spunem: „Ce este greșit? Ce-i rău în asta?” Astăzi Warren v-a spus că în interiorul nostru există dharma. Avem zece dharme, zece stâlpi în interior, cele Zece Porunci pe care trebuie să le respectăm. De ce? Pentru că dacă le încălcați, ieșiți din echilibru, și dacă dezechilibrul se instalează, atunci se poate declanșa oricare din problemele care survin din aceste dezechilibre. Iată de ce cancerul  nu poate fi vindecat pentru că nu putem să determinăm celulele să revină la condiția lor normală. Tot ce putem face este să îndepărtăm din corp celulele care le atacă pe celelalte orientându-le către ego. Dar nu le putem readuce la starea normală. Acest lucru este posibil numai prin vibrații, deoarece când dați vibrații acestor centri, ei devin mai puternici, își extind aura, astfel încât acea mică zonă circulară se lărgește, cuprinde ambele părți, le unește, trezind aspectele divine, iar celulele încep să primească din nou informația de la întreg. Este un principiu simplu, un principiu subtil. Însă cel care se îmbolnăvește de cancer, cum ar putea ști că a dezvoltat această boală, neexistând nicio cale de a deveni conștient de acest lucru?

Ei bine, atunci când deveniți cunoașterea, începeți să primiți semnale în degete, și există un limbaj care le decodifică și care vă spune ce centri au blocaje și cum să-i corectați. Așa că imediat deveniți alerți știind ce se întâmplă. În cazul oamenilor cu probleme mentale, ei nu sunt conștienți că au aceste probleme. Unii dintre ei nu sunt deloc conștienți, însă apoi realizează că au o problemă mentală. Un doctor psihiatru a venit să Mă întâlnească - chiar astăzi am stat de vorbă. Este Sahaja Yoghin și a tratat câteva persoane cu probleme mentale, fiind psihiatru. Iar el a observat că în prezența Mea îi tremură tot timpul degetul inelar de la mâna stângă - inelarul și degetul mare. Dacă degetul mare arde și inelarul tremură - înseamnă că aveți o posesiune care vă controlează - atât de simplu este. Ei bine, el poate înlătura această problemă, fiindcă unui Sahaja Yoghin îi ia maxim 2 minute să scape de blocaj. Dar puteți înlătura acest blocaj și din persoana pe care o tratați pentru că odată ce știți chakra care captează, și știți ce zeitate să treziți, dacă știți cum s-o faceți, puteți înlătura blocajul. Astfel chiar și nebunii pot fi vindecați.

Cu puțin timp în urmă era un nebun pe stradă - eram în cameră și îl auzeam strigând: „Trebuie să-L căutați pe Iisus, trebuie să-L căutați pe Dumnezeu” - striga astfel de lucruri pe stradă! El însuși e nebun! Unde ar putea un nebun să îi conducă pe alții? Într-un spital de nebuni? Striga în gura mare: „Trebuie să-L căutați pe Domnul, trebuie să-L căutați pe Dumnezeu!” Cum? Cum îl căutați? Doar predicând: „Căutați-L pe Domnul, căutați-L pe Dumnezeu” - este aceasta calea?

Dacă spun: „Puneți-vă atenția în interior acum, când vă aflați în fața Mea” - un lucru simplu... Atenția voastră este asupra Mea. Acum îndreptați-vă atenția în interior. Puteți s-o faceți? Ați putea spune: „Da, putem”. Nu este adevărat, n-o faceți deloc. Pentru asta trebuie să se întâmple ceva în interior. Până când nu se întâmplă, atenția nu poate merge în interior.

Mulți oameni cred în ceva fals, și continuă să creadă până când ajung să sufere din cauza asta. Am văzut astfel de oameni, care au fost fanatici. Când îmbătrânesc, devin fie complet violenți, fie inutili, agresivi sau anoști. Unii dintre ei ajung chiar pe jumătate nebuni, iar alții nebuni de tot. Așa că a crede în ceva fără a avea cunoașterea acelui lucru este un joc de-a baba-oarba. Este nevoie de susținere. În India, avem religia sikh, care este o religie foarte mare. Adepții acestei religii n-ar trebui să bea deloc. La urma urmei, când Guru Nanaka a spus: „Să nu beți” - știa de ce o face, știa de ce spune asta. Guru Nanaka a fost una dintre încarnările Ființei Primordiale. A fost Maestrul Primordial. Și când a spus „Să nu beți”... Acum, aflu că în Anglia cei ce urmează religia sikh beau chiar mai mult decât scoțienii. Este foarte surprinzător. Imaginați-vă! La fel și în islam - fiindcă Mahomed Sahib și Nanaka Sahib sunt unul și același. Și Mahomed a spus același lucru. Moise a spus același lucru. Cu toate astea, întrebați-i pe evrei ce fac? El a zis: „Băuturile tari, orice formă de alcool, trebuie evitate”. În timpul lui Mahomed Sahib nu existau țigări - deci nu a vorbit deloc despre asta - așa că musulmanii cred: „Oh, țigările sunt în regulă, nu contează”. Vedeți, așa stau lucrurile - există atât de multe subterfugii. În India avem multe astfel de comunități pe care dacă le vedeți, veți fi uimiți! De pildă jainiștii - care nu s-ar atinge de carne - dar care beau. Vă închipuiți așa ceva? Este un lucru demonstrat că alcoolul vă afectează luciditatea, iar Mahavira nu a vorbit decât despre chaitanya, nimic altceva.

Buddha nu a spus niciodată: „Nu mâncați carne”. Asta nu înseamnă că trebuie s-o faceți, însă El n-a vorbit niciodată despre asta, nefiind atât de important. Buddha însuși a murit pentru că a mâncat carne crudă de porc. S-a dus la cineva acasă - Buddha era un suflet realizat, o personalitate măreață, o încarnare. S-a dus la cineva acasă, ca musafir, și-a făcut apariția pe neașteptate acolo, iar gazda, care era vânător, l-a întrebat: „Oh, Buddha, ai venit în casa mea. Ce pot să-ți ofer?” „Am foarte puțin timp, dă-mi orice ai”, i-a zis Buddha. „Am vânat un mistreț, dar mâncarea e încă pe foc și va mai dura până să fie gata.” „Nu-i nimic, dă-mi-o pe jumătate gătită”, a zis Buddha. Și a murit din cauza asta. Chiar și în jainism, veți fi surprinși, Neminath, vărul lui Shri Krishna, e cel ce a pornit vegetarianismul. La căsătoria lui s-a organizat o mare ceremonie și s-au cumpărat o mulțime de păsări. Erau jainiști, imaginați-vă! Și când a văzut atât de multe păsări sacrificate, a simțit un fel de aversiune și a spus: „Destul! Nu mai putem continua așa!”. Însă au mers la extrem cu vegetarianismul; vreau să spun că pot fi foarte cruzi de altfel, nu îi deranjează, dar sunt vegetarieni într-o măsură de neimaginat.

Deci asta este problema cu orice religie - faptul că mergeți la extreme. Prima regulă în privința religiei este să nu mergeți la extreme - este baza oricărei religii. În ce privește creștinismul, știți că Iisus a spus: „Stați departe de morți! Nu intrați în legătură cu spiritele moarte.” El a scos spiritele moarte din oameni, le-a pus în porci și a gonit porcii în mare - cunoașteți povestea. Însă în orice biserică veți găsi morminte sub picioarele voastre. Nici nu știi cum să pășești în biserică, fiind morminte peste tot. Am avut norocul, sau mai degrabă ghinionul, să locuiesc lângă biserici tot timpul cât am stat în Londra, iar noaptea vedeam toți morții ieșind din morminte, spunându-Mi: „O, Doamne!”. Într-un loc ca ăsta vin copiii să se roage lui Dumnezeu. Și ce primesc în schimb? Nu-i de mirare că biserica catolică sau așa-numitul „creștinism” provoacă o asemenea catastrofă. Vreau să spun că fundamentele fiecărei religii au fost încălcate de către discipoli. În primul rând, Christos este cel care controlează spiritele moarte. El este cel care înlătură influențele spiritelor moarte, iar El ne-a cerut să ne ținem departe de ele. Și totuși spiritele moarte sunt prezente în orice biserică - oriunde în afară de India, unde nu știu cum au evitat acest lucru. Însă aici, în orice biserică găsești morți îngropați peste tot. Sahaja Yoghinii sunt speriați și nu se mai duc acum în biserici. Un Sahaja Yoghin știe imediat când este atacat de un spirit, are dureri de cap și nu mai vrea să meargă acolo. Însă cineva care nu este Sahaja Yoghin, se duce la biserică și captează un bhoot fără să știe nimic.

Mama unuia dintre discipolii Mei era catolică, o catolică foarte ferventă, avea master în matematică și lucruri de acest gen, și era o catolică ferventă. A venit să Mă cunoască și i-am spus: „Ar trebui să renunți la fanatismul tău cu privire la biserică, pentru că sunt tot felul de morți acolo.” Dar nu M-a ascultat. Ei bine, după o anumită vârstă, pe la șaizeci de ani, acești oameni își pierd cu adevărat judecata. A început să folosească bideul drept WC și tot felul de probleme de acest gen. Cu toate astea, în fiecare duminică dimineața se trezea, se pregătea, mergea la biserică și venea apoi frumos înapoi. În fiecare duminică, se trezea, se îmbrăca frumos, se ducea la biserică și se întorcea, ca și când ar fi fost dusă de altcineva acolo și apoi adusă acasă. Dar într-o zi s-a întâmplat să se rătăcească, iar fiica ei a telefonat îngrijorată la poliție, spunând: „Ce mă fac acum? Mama mea s-a rătăcit.” M-a sunat și i-am spus: „O vei găsi. E bine și se va întoarce.” După trei zile s-a întors acasă, Dumnezeu știe de unde, și a reînceput să confunde lucrurile, să le utilizeze greșit, exact ca o persoană dementă. Poliția i-a spus: „N-aveți ce face, mai bine o duceți la un azil.” Așa că a dus-o într-un azil pentru bătrâni. Ei bine, acum, Maria, fata ei, Mi-a spus că e absolut uimitor - majoritatea celor din azil sunt catolici sau creștini, cu probleme de memorie, dându-le bătăi de cap asistentelor, dar toți se pregătesc duminică de duminică să meargă la biserică, având una special amenajată pentru ei. Vă închipuiți așa ceva? Priviți această obsesie - este doar o obsesie. Trebuie să știm că acestea sunt obsesii, că nu mai suntem liberi, ci suntem sclavii acestor obiceiuri.

Acum, fiindcă am atins acest subiect, o altă formă de sclavie o reprezintă obiceiurile, care ne înrobesc. Ne subjugă. Am văzut oameni... Eram cu un ministru odată, un ministru rus, un om foarte puternic de altfel. Deși era gazdă, s-a ridicat brusc spunând: „Trebuie să plec”. „Ce s-a întâmplat?” - am întrebat. „Sunt bolnav”. „Ce probleme ai?“- am spus. „Vedeți, sunt un fan al fotbalului și nu mai pot sta pentru că meciul trebuie să fi început deja.” Imaginați-vă, era stăpânul casei, erau acolo atâția oameni, iar el pur și simplu nu mai putea sta! Vreau să spun că se foia pe scaun, voia să se ridice și să plece, pur și simplu nu știa ce să facă. Am fost uimită - nu avea nicio ținută, niciun control. M-am gândit că ar putea fi vreo posesiune de la fotbal sau ce altceva? Dar se poate ca un adult, o persoană matură să se comporte astfel? Și asta nu e nimic, sunt alte obiceiuri mai rele, mult mai rele, și toate ne înrobesc, nu putem trăi fără ele. Tot ce există în această lume este creat pentru noi, nu noi suntem creați pentru aceste lucruri. Dacă ceva ne poate înrobi, ar trebui să știm că noi suntem stăpânii acestor lucruri. Dacă un scaun vă face să vă simțiți confortabil sau dimpotrivă, inconfortabil, nu contează. Ceea ce contează este să nu deveniți dependent de el. Nimic nu ar trebui să vă subjuge. Cel ce este rege, împărat, este deasupra acestor lucruri. Dacă-l lași în stradă, doarme bine. Oriunde s-ar afla este fericit. Asta e natura unui adevărat rege! Nu poate fi rege cel care nu poate trăi fără confort deplin. Dacă este sclavul confortului, atunci nu este cu adevărat rege.

Putem învăța toate aceste lucruri atunci când centrul nostru subtil, Nabhi chakra, este trezit. Când lumina se răspândește în acea zonă, în Vid - zona colorată cu verde - imediat în acea lumină... nu vedeți nimic, dar lumina lucrează. Iluminarea este de așa natură încât pur și simplu acționează. Lumina însăși acționează, vă puteți imagina? Lumina însăși acționează în interiorul vostru.

Am avut un doctor căruia îi plăceau foarte mult vinul și băuturile. Eu nu vă spun niciodată: „Nu beți!”. N-o spun niciodată, pentru că nu vreau ca oamenii să fugă. Nu spun așa ceva. Stați jos confortabil și primiți-vă Realizarea Sinelui, apoi mai vedem. Domnul de care vă spuneam a renunțat la băutură a doua zi. Pe urmă a trebuit să plece în Germania și s-a gândit să încerce un soi special de vin care îi plăcea. Așa că l-a gustat. Apoi a vomitat și a tot vomitat, pentru că nu l-a putut suporta. A spus: „Avea un gust atât de rău! N-am gustat niciodată ceva atât de groaznic.” Nu i-am spus să nu mai bea - pur și simplu s-a întâmplat. Astfel a economisit bani, din banii economisiți a putut cumpăra alte lucruri și a început să se simtă liber ca pasărea cerului. Dar nu trebuie să vă spun asta, fiind atât de dependenți și identificați cu astfel de lucruri. Chiar dacă v-aș spune: „Asta se poate întâmpla în Sahaja Yoga”, mulți ar refuza să creadă. Identificările greșite sunt atât de profund înrădăcinate în noi, există atât de adânc în ființa noastră, așa-numitele complexe, încât nu ne mai putem considera liberi. Poate că suntem liberi din punct de vedere politic, însă aceasta e o libertate atât de superficială.

Numai Spiritul este pe deplin liber în interiorul nostru, fiind lipsit de complexe, lipsit de tabieturi, lipsit de atașamente, fiind complet detașat și dătător de bucurie. Spiritul este cel care iluminează atenția noastră. Ei bine, atenția iluminată, așa cum v-am spus, nu este atenția așa cum o înțelegem noi, în sensul că „există o lumină pe care o vedem” - nimic de acest gen. Dar prin această atenție iluminată însăși conștiința ne este iluminată, astfel încât începem să-i simțim pe ceilalți în palmele noastre. Așa cum era persoana de ieri - ați văzut-o cu siguranță.

Vă rog stați liniștit. Ce va crede lumea? Păstrați decența. Sunteți indian. (Shri Mataji vorbește în hindi cu domn din public)

Zilele trecute era un domn aici care Mi-a spus: „Energiile Dumneavoastră sunt diferite de ale mele”. Nu este deloc așa. Dacă aveți energii negative veți tremura pentru moment, veți tremura un timp, fără îndoială, dacă aveți prea multă energie negativă. Așa cum s-a întâmplat ca la unul din programele noastre să vină niște brahmini, care Mă priveau cu aversiune, fiindcă Eu nu sunt brahmin. Spuneau: „Nu vom veni la programul Mamei”. Nu știam toate aceste lucruri, nu Mi s-au spus, dar când au venit în fața Mea, au început să tremure și i-am întrebat: „De ce tremurați așa?”. Mi-au spus: „Noi suntem brahmini și înțelegem că Dumneavoastră sunteți Shakti, de aceea tremurăm”. „Și totuși de ce tremurați? Nimeni nu tremură aici!” Mi-au arătat alte patru persoane, spunând: „Și ei tremură, iată!” „Mergeți și aflați de unde vin acele persoane” - le-am zis. Așa că au aflat că veneau de la un azil de nebuni. Am spus: „În mod obiectiv trebuie să înțelegeți că doar voi și aceste persoane tremură - nimeni altcineva.” Deci dacă există forțe negative în voi, veți avea un ușor tremur.

Însă trebuie să vedem din nou care este beneficiul, de ce este important să dobândim această energie în interior? Este important să înțelegem asta pentru că noi căutăm utilitatea oricărui lucru în viața noastră; totul trebuie să ne aducă un folos. Însă ce avem noi de fapt util în această lume? Nimic. Dacă am fi avut ceva cu adevărat util, nu am mai fi tânjit după nimic altceva. Dar noi încă tânjim. Deci ar trebui să tragem concluzia că tot ce am obținut până acum nu este absolut. Ceea ce este absolut, odată obținut, este util pentru că orice altceva devine prin comparație relativ, totul devine relativ. Asta înseamnă că toate lucrurile schimbătoare devin relative, toate lucrurile perisabile, toate lucrurile care încearcă să ne înrobească, toate lucrurile care sunt atrăgătoare la exterior, dar în interior sunt asemeni șerpilor, iar noi devenim astfel o personalitate detașată.

Aveți vreo problemă? (Shri Mataji vorbește în hindi cu domn din public)

Scuze. Cred că are o problemă. (Shri Mataji se adresează întregului public)

Atunci vă rog liniștiți-vă, pentru că stați în față. Altfel lumea vă va percepe greșit. (Shri Mataji vorbește în hindi cu domn din public)

Ei bine, concepția noastră, modul nostru de înțelegere al oricărei religii, este să frecventăm o biserică restrictivă, o societate limitată, un gen de grup restrâns în care facem aceleași lucruri, purtăm același gen de haine, același fel de pălării, crezând că de fapt asta înseamnă să aparții unei religii. Nu este deloc așa, asta este doar creația ființelor umane, lucruri artificiale. Tot ceea ce este făcut de oameni este artificial - știți asta. Este exact ca etichetele pe care le poartă hainele - „țesătură sintetică” - adică făcută de om. Deci nu sunt create de Dumnezeu - este ca și cum v-ați fi creat propriile religii iar acum vă luptați în numele lor. Religiile sunt parte integrantă din ființa voastră, sunt în interiorul vostru. N-au nimic în comun cu practicile lipsite de sens în care le-am transformat noi. Religia este de fapt o însușire interioară. Așa cum carbonul are patru valențe, la fel și voi ați fost înzestrați cu zece valențe. Iar dacă aceste valențe lipsesc, ceea ce se întâmplă este la fel ca în combinațiile chimice adică dacă una dintre valențe lipsește, ionul devine negativ și se combină cu altul. Așa că există valențe negative și pozitive. Dacă aveți valențe în plus, vă veți repezi la alte persoane, iar dacă aveți valențe în minus vă veți atașa de ele. Este exact așa cum se întâmplă într-un compus chimic. Aceste valențe din interiorul nostru sunt necesare pentru a ne da echilibru, și exact asta v-a explicat și Warren. Când vă primiți Realizarea, dharma voastră, cele Zece Porunci din interiorul vostru sunt iluminate, adică deveniți autorizați, deveniți cu adevărat dharma. Deveniți mai presus de religie. Nu e nevoie să urmați o religie - ea devine parte integrantă din voi.

Deveniți atât de integrați încât, de exemplu, dacă nu vă face bine să mâncați cartofi, să zicem, ei vor ieși din preferințele voastre, pur și simplu vă vor displăcea. Înainte de Realizare se întâmpla exact invers, dacă cuiva nu-i pria să mănânce cartofi, mânca și mai mulți. După Realizare, pur și simplu nu se va mai uita la ei, nu va dori să-i mai mănânce, atât de integrat devine. Forța de susținere interioară devine atât de iluminată încât prioritățile ni se schimbă complet și începem să judecăm totul pe baza vibrațiilor. Avem o fetiță aici, Olympia - probabil ați văzut-o - care mănâncă foarte puțin, practic nu mănâncă mâncare solidă. Însă orice îi dau Eu să mănânce, va mânca. Nu va lua de la nimeni altcineva, dar dacă îi dau Eu, va mânca și încă va mai cere. E uimitor - înțelege vibrațiile! Dacă înțelegeți vibrațiile, atunci e foarte ușor să vă păstrați valențele intacte, pentru că sunteți autorizați. Nu doar atât, dar nu vă mai place nimic altceva, pentru că vă place să simțiți vibrațiile. Când vibrațiile curg, Spiritul emite prin intermediul sistemului vostru nervos central bucuria - care este calitatea Spiritului vostru. Începeți să simțiți bucuria; iar când începeți să simțiți bucuria, nu doriți să mai renunțați la ea pentru nimic în lume. Pur și simplu nu doriți să renunțați la ea, vreți să vă bucurați. Deci deveniți cunoașterea, iar atenția - care e de fapt situată în această zonă și susținută de ficat - devine iluminată.

Așa cum v-am spus ieri, stând jos aici puteți afla despre oricine, despre starea acelei persoane. De pildă adineauri am văzut un domn stând puțin chircit și văzându-i postura i-am spus: „Stai în poziție normală!”. Dar apoi mi-am pus atenția în palme și am realizat că avea probleme așa că l-am întrebat: „Te simți rău?”, „Da” - a zis el. „În regulă”, am spus. Deci prin intermediul atenției înțelegi imediat o persoană, ce problemă o apasă. Stând jos aici, puteți afla starea vibrațiilor oricărei persoane. De exemplu, am putea spune acum - dacă nu este niciun rus prin preajmă - că... Să spun, sau nu? Că Brejnev este posedat. Este un om posedat. Voi merge în Rusia și sper să-i înlătur posesiunile. E un om posedat. Acolo lumea se ocupă cu parapsihologia. La fel se va întâmpla și în America, se va întâmpla peste tot unde încearcă să se practice spiritismul, spiritism și tot ce numim preta vidya, smashana vidya (spirite moarte) și altele. - lucruri absolut oribile, denumite în mod sofisticat „parapsihologie” - sub ce alte nume se găsesc? - Mișcarea Carismatică și altele de acest fel. Nu este vorba decât de spirite moarte, de nimic altceva decât de spirite moarte. Tot ce fac acești oameni nu este nimic altceva decât spiritism. Cheamă spirite ale morților și vă spun că sunt Duhul Sfânt, imaginați-vă! Mișcarea Carismatică este un alt lucru oribil; nu știu cum să vă spun asta, însă trebuie să afirm că întreaga știință a devenit atât de subtilă, încât nimeni nu realizează că aceasta este o forță monstruoasă, o forță satanică, îngrozitoare care lucrează prin noi și ne trage cu forță către aceste spirite. Unii îmi spun: „Mamă, sunt spirite bune și spirite rele.” Dar de ce, de ce, de ce să mergeți în zona spiritelor moarte? Nu știți care dintre ele este bun și care este rău. Cum puteți ști? De ce să apelați la spiritele moarte? Trebuie să fiți în prezent! Nu trebuie să fiți în trecut. Deci asta se întâmplă când vă pierdeți valențele - mergeți către stânga.

Când mergeți către dreapta, puteți fi foarte auster, puteți refuza să mâncați anumite lucruri, puteți deveni o persoană foarte egocentrică și mergeți către partea opusă, numită supraconștient - supraconștientul colectiv. Partea stângă este subconștientul colectiv, iar partea dreaptă este supraconștientul colectiv. Când Mi-am început munca, am hotărât să nu vorbesc despre aceste spirite moarte. Mi-am spus: „Mă voi descurca și fără asta”. Dar nu se poate. Timp de trei ani n-am vorbit despre asta. Nu am vorbit despre zeități, nu am vorbit despre nimic. Timp de trei ani am reușit, dar apoi a apărut o doamnă care era implicată în astfel de lucruri și mulți au devenit posedați. Mii de oameni se duceau la ea. Le spunea ce cal va ajunge pe locul întâi la curse, unde își pierduseră banii, tot felul de lucruri. Și mii de oameni se îmbulzeau acolo. Aici sunt atât de puțini oameni acum, dar dacă vin niște tantrika, nu veți mai putea controla traficul!... Asta ar fi situația, oricare dintre oamenii aceștia oribili ar veni. Iar această femeie M-a făcut să vorbesc despre lucrurile astea. Iar ele sunt reale, există. Deci mergând către stânga sau către dreapta, veți avea probleme, pentru că intrați într-o zonă necunoscută, care este foarte periculoasă, foarte periculoasă.

Ca să știți, cancerul este cauzat de o mișcare către partea stângă. N-am văzut un singur bolnav de cancer care să nu fi avut experiențe de genul acesta. De exemplu, acești falși guru, ritualurile de inițiere ale acestor oameni oribili, sau cărțile care tratează toate aceste lucruri de parte stângă; spre exemplu, cele ale lui... Cum îl cheamă? Rampa, Sampa, toți acești așa-ziși „budiști” - oricare dintre aceste lucruri poate cauza cancer. Recent am văzut un film foarte bun pe tema asta, produs chiar aici de televiziunea engleză. Filmul prezenta investigația făcută de un grup de medici care au concluzionat că în realitate cancerul e declanșat de niște proteine, pe care le-au identificat, numindu-le „proteinele 52 sau 58” - așa le-au denumit. Dar au recunoscut că ele vin din zona construită în noi încă de la crearea noastră ca ființe umane, adică subconștientul colectiv. Și au prezentat și fotografii cu aceste proteine. Deși ei descoperă acum ceea ce Eu am afirmat încă de acum zece ani, măcar au ajuns în acest punct, din care trebuie doar să facă un salt, adică să-și primească Realizarea. Și pentru că doctorii nu pot ajunge ei înșiși în acea zonă, nu pot să vindece cancerul. Cel mult îi pot opri evoluția, pot încerca să reducă numărul de cazuri, dar nu pot să-l vindece pe deplin, fiindcă nu pot scoate oamenii complet din subconștientul colectiv. Oamenii pot fi atrași din nou în acea zonă, care acționează astfel. Este foarte interesant să înțelegem cum sunt declanșate aceste probleme în interiorul nostru.

Acesta este unul dintre cei mai importanți centri, pentru că generează în noi tendința de a căuta, iar dorința noastră pură trebuie să se îndrepte către Spirit, către nimic altceva. Dar cei care ajung pe căi greșite - spre exemplu acei oameni care s-au plecat în fața falșilor guru - dezvoltă o zonă circulară la nivelul frunții. Iar la acest nivel există unsprezece centri, care ies în afară ca niște proeminențe și care sunt numiți centrii Ekadesha Rudra, a căror sarcină este distrugerea, distrugerea finală, înfăptuită de Kalki, cum este numit, sau Matreya sau Christos care va veni a doua oară, pe un cal alb. Odată ce se instalează această zonă circulară ea începe să crească din ce în ce mai mult, iar distrugerea este aproape.

Trebuie să spun că mulți oameni primesc idei din inconștient. Am văzut oameni desenând imagini care înfățișau câte o creatură cu adevărat demonică cu această zonă proeminentă și ceva de formă pătrată. Nu știu cum le vin aceste idei, dar e ceva ce se întâmplă efectiv. Acum trebuie să vă spun că forțele distructive sunt și ele active. Își manifestă la rândul lor puterile și trebuie să fiți foarte atenți. Vă aflați într-o poziție foarte delicată. Înainte, dacă mergeați prea mult spre stânga sau spre dreapta, n-ați fi stat atât de rău, iar oamenilor nici nu le prea păsa. Însă astăzi vă aflați într-o situație atât de delicată, sunteți atât de sensibili și de vulnerabili, încât trebuie să fiți extrem de atenți. Procesul de distrugere este foarte accelerat, așa că procesul de ascensiune spirituală trebuie să devină mult mai rapid. Dacă priviți în jur, căutând ceva constructiv, nu veți vedea nimic. Dacă citiți ziarele de dimineața până seara, singura știre pozitivă este că prințesa a născut un băiețel frumos. În rest toate știrile sunt îngrozitoare. Dacă îi rogi să publice ceva frumos - le-am spus să publice despre Sahaja Yoga - nu sunt interesați. Îi interesează nenorocirile, accidentele, oamenii care mor, care sunt uciși! Vor să publice astfel de fotografii, cu oameni morți și tot felul de nenorociri -  lucruri șocante. N-au timp pentru vești bune, pentru mesaje pozitive, pline de speranță - nu vor așa ceva.

Așa funcționează orice organizație din zilele noastre, fiind orientate de la început către ego. Toate organizațiile, chiar și cele caritabile, sunt orientate spre ego. Eu însămi am lucrat cu multe asemenea organizații. Nu mi-a venit să cred! Acei oameni nu aveau niciun pic de atitudine caritabilă. Caritatea ar trebui să fie asemeni compasiunii, să se reverse pur și simplu din voi. Dar ea este acum folosită ca un fel de camuflaj, în spate stând dorința de a câștiga o poziție mai înaltă sau un statut mai bun și tot felul de lucruri fără sens. O persoană caritabilă este de fapt o persoană din care compasiunea curge pur și simplu. Cine este celălalt ca să îi oferi caritate? Dacă toți ceilalți sunt parte integrantă din mine, cui îi ofer eu caritate? Dacă acest deget mă doare, voi face un act de caritate pentru el? Trebuie să-l îngrijesc foarte bine, pentru că mă doare și de aceea trebuie să o fac. Trebuie să-l masez, să fac tot ce este necesar. Și asta este ceea ce oamenii nu înțeleg.

Toate aceste lucruri de fațadă vor cădea într-o zi, și vom descoperi că ne-am risipit energia pe ceva foarte, foarte superficial. În realitate, Puterea Atotpătrunzătoare face totul. Noi nu facem nimic, credeți-Mă, noi nu facem nimic. Câte flori devin fructe în acest moment? Cine face această muncă? Câte semințe încolțesc chiar în acest moment? Cine face toate acestea? Câți copii se nasc în această clipă? Corpul omenesc nu permite niciunui corp străin să rămână în interiorul lui, niciunui corp străin, încearcă tot timpul să-l expulzeze, dar când e vorba de făt, nu numai că îl păstrează în interior, dar îl susține, îl hrănește, are grijă de el, îl ajută să crească și la momentul potrivit îl expulzează. Cine face acest lucru? Noi luăm totul ca atare. Dacă sunteți doctori și veți analiza ochii umani veți constata ce organe extrem de complexe sunt, încât îi putem vedea pe ceilalți prin intermediul lor. Cine a făcut toate astea? Noi le-am făcut? Putem să creăm noi măcar un ochi? Și apoi vedem așa o varietate de tipuri de ochi. Aceasta este compasiunea lui Dumnezeu. Este Puterea lui Dumnezeu, care este Atotpătrunzătoare.

Pentru prima dată când vă primiți Realizarea - pentru prima dată - simțiți acea compasiune, simțiți vibrațiile, simțiți Puterea Atotpătrunzătoare. Acum puteți ști cu adevărat că Puterea Atotpătrunzătoare există și apoi puteți învăța cum o puteți utiliza. Puteți să faceți acest lucru, îl puteți face. Folosiți-o! Voi sunteți instrumentul, spun asta mereu. Voi sunteți maestrul! Trebuie doar să deveniți maestru, să vă asumați această putere! Sper că Warren v-a spus cum a ajuns la Mine. Nu știu dacă v-a spus. A venit pur și simplu după un apel telefonic. Avea numărul Meu de telefon iar persoana care îl trimisese i-a creat o idee greșită despre Mine, că nu sunt disponibilă, una, alta - tot felul de prostii. Sunt persoana cu cea mai mare disponibilitate! De îndată ce M-a sunat i-am spus: „Vino te rog”. Așa că a venit la Mine acasă, și-a primit Realizarea iar apoi a ajutat la transformarea atâtor persoane în Australia. Avem ashramuri în șapte orașe din Australia. Trebuie să spun că Anglia este cea mai letargică țară. Șapte orașe din Australia sunt acum pregătite să ofere programe. Sunt atât de mulți acum care ajută în acest sens, fiindcă odată ce primești lumina o dai mai departe și altora.

Urcăm acum la centrul de mai sus, care este centrul Mamei universului. Tatăl ceresc rezidă în centrul anterior (de mai jos), în chakra Nabhi, apoi principul Său divin se înalță și se stabilește mai sus, pe partea dreaptă. Aici se află principiul paternității. Spre exemplu un domn Mi-a spus ieri că are probleme din cauza astmului. Nu știu dacă a revenit sau nu. Este aici? Da. Bine. Ei bine, acest domn are astm. Desigur, i-am spus că are probleme din cauză că indian fiind, are obiceiul de a face baie prea des; vedeți, indienii exagerează cu baia. Mai poate fi cauzat și de durerea resimțită din cauza tatălui. Tatăl lui a murit dar continuă să-și facă griji pentru fiu și nu vrea să-l părăsească. I se poate întâmpla oricui. Dacă un om nu se poartă bine cu fiul lui, este o problemă cu principiul de tată. La fel și dacă fiul nu se poartă frumos cu tatăl lui iar tatăl se simte rănit. Deci dacă principiul de tată este perturbat în vreun fel, sau dacă tatăl moare pe neașteptate și simțiți durerea pierderii lui toată viața - totul se răsfrânge asupra acestui centru, care dezvoltă un blocaj. Din cauza acestui blocaj vă îmbolnăviți de astm. În homeopatie se crede că astmul este o consecință a stării de tensiune excesivă, pentru că oricând sunteți sub tensiune, vă amintiți de tatăl vostru, gândind că dacă era cu voi v-ar fi ajutat. Aceste tensiuni lucrează uneori în subconștient. Și astfel problema devine și mai pregnantă. Dar această problemă este atât de simplu de rezolvat, încât veți fi uimiți că nu trebuie decât să treziți principiul de tată într-o asemenea persoană - care ar putea fi un tată neglijat, un tată dominator, un fiu care și-a pierdut tatăl - oricare dintre aceste cazuri. Trebuie doar să puneți mâna pe acea zonă, să spuneți o mantră, o invocație, care va intensifica sau va trezi principiul paternității, făcându-l să înflorească, iar astmul va fi vindecat. E foarte simplu.

Inima centru este guvernată de Mama universului. Ea ne dă simțul securității. Până la vârsta de doisprezece ani, osul stern, de aici din față, emite anticorpi, creează anticorpi în interiorul nostru până la vârsta de doisprezece ani. Apoi acești anticorpi devin cu adevărat soldații Mamei universului, numită Jagadamba în limba sanscrită. Iar anticorpii se răspândesc peste tot în corp și oriunde există un atac, se informează reciproc și luptă pentru apărarea organismului. Acești anticorpi sunt creați în osul stern, în partea din față, acolo unde coastele sunt articulate, în regiunea toracică; ei sunt deci generați în acea zonă până la vârsta de 12 ani. Ei bine, ce se întâmplă în special în cazul doamnelor - ele fiind și mame - atunci când le este atacată maternitatea, ele dezvoltă afecțiuni. De exemplu, să spunem că soțul unei femei flirtează, are ochi adulterini și îi dă sentimentul de insecuritate, atunci calitatea ei maternă este atacată, și fiind atacată, ea dezvoltă o problemă la centrul inimii, ceea ce îi declanșează boli ale sânilor. Cancerul de sân și toate aceste afecțiuni sunt cauzate de starea de nesiguranță în care se află o femeie. Dacă o femeie are o senzație de insecuritate, oricare ar fi motivul, ea este predispusă la cancer mamar. Știu o fată care era căsătorită cu un catolic sau așa ceva, erau de religii diferite, iar rudele din partea soțului au încercat să-i facă multe necazuri. Se întâmplă frecvent în India, dar văd că și aici e la fel. Le-au spus tot felul de lucruri ei și părinților ei și tot așa, iar în inima ei s-a instalat sentimentul de nesiguranță, dezvoltând în cele din urmă cancer la sân. Ei bine, când suntem cruzi cu ceilalți, nu suntem conștienți că le provocăm cancer. Ce ne costă să fim drăguți cu o fată căsătorită în familia noastră, care vine în casa noastră? Suntem experți în a spune lucruri care-i rănesc pe ceilalți. Învățăm din copilărie ce să le spunem oamenilor astfel încât să se simtă cu adevărat răniți. Rănindu-i, îi facem vulnerabili la cancer. Dar vă dați seama de asta numai când aveți Realizarea. Atunci înțelegeți cu adevărat cât de mult suferă cineva, deoarece resimțiți și voi acea durere. Felul vostru de a vorbi, de a vă comporta, de a interacționa cu ceilalți se schimbă complet. Centrul acesta este foarte important.

Partea stângă este partea mamei, și dacă mama însăși are probleme mentale, copilul dezvoltă blocaje la acest nivel. Puteți dezvolta probleme - numim acest centru... avem două inimi: inima care găzduiește Spiritul și chakra inimii. Dacă mama este fanatică, dacă este fanatică în privința mâncării sau a altor lucruri, atunci copiii capătă probleme la acest centru. Este periculos să te joci așa cu copiii, să le impui disciplină absolută să-i ții în frâu spunând: „Trebuie să ții drumul drept ca un cal”, să le pui niște ochelari de cal. Copiilor ar trebui să li se dea libertate. De fapt, atunci când îi dominăm prea mult, ajung huligani; în privința asta indienii știu mai bine cum să-și crească copiii. Le dau toată libertatea copiilor, dar le insuflă simțul demnității. Iar copiii cărora părinții le acordă atâta libertate când sunt mici, pe la vârsta de patru-cinci ani devin extrem de demni. Văd copii care au în vocabular expresii ca: „Ieși afară, pleacă!” De unde învață ei aceste cuvinte? Învață de la părinți sau de la prieteni sau trebuie să fie cineva de la care le învață, deoarece aceste cuvinte, în mod normal, nu sunt folosite de copii. „Cară-te!” Am văzut un copil mic spunând asta: „Cară-te!” Este prea mult să spui asta cuiva. Dar se întâmplă, deoarece nu înțelegem ce ar trebui să vorbim în fața lor, cât de decenți ar trebui să fim. Putem fi cei mai indecenți oameni, nu contează, putem fi ultimii ticăloși, dar până și un tâlhar știe că trebuie să se comporte corespunzător în fața copiilor, fiindcă altfel vor deveni și ei tâlhari. Chiar și o prostituată, chiar și o prostituată va înțelege să nu se comporte într-o manieră în care să-și împingă copilul către prostituție. E de la sine înțeles că de fapt copiii învață tot ce văd la noi așa că, orice valori doriți să le insuflați, orice doriți să le împărtășiți, în același mod ar trebui să vă purtați în fața lor.

Dar așa cum este societatea din ziua de azi, oamenii nu acordă prea multă atenție copiilor lor, ba chiar deloc. Sunt așa de... Adică femeile, mame fiind, încă se comportă ca niște mirese, preocupate fiind să-și găsească noi soți; soții încă sunt ca niște miri, ocupați să-și găsească noi soții; iar copiii, bieții de ei, nu știu încotro s-o ia. Dumnezeu știe în ce orfelinat trebuie să-și sfârșească viața. Chiar și în industrie este așa. Am vrut să cumpăr ieri o rochiță din bumbac 100% pentru un copilaș dar n-am găsit nicăieri, nici măcar una singură în întregul Derbyshire și nici măcar în Londra, să știți - o rochiță din bumbac sută la sută. Noi nici nu ne gândim că cei mici nu suportă fibrele sintetice. Sunt foarte periculoase, foarte dăunătoare pentru pielea lor. Când erați ca ei voi ați purtat bumbac; aveați filaturi de bumbac, aici. Atunci de ce vă îmbrăcați copiii cu acest material groaznic, pe care voi nu l-ați purtat niciodată? Când vor ajunge la vârsta voastră vor avea fața plină de pete, sau cine știe ce alte boli de piele. Nimeni nu realizează că acești chiloței (pampers), lucrurile cu care-i îmbrăcați, sunt foarte periculoase pentru ei. Nu știu ce li se va întâmpla. Voi nu ați purtat astfel de lucruri când ați fost mici, credeți-Mă; iar asta este vârsta când ei au nevoie de toată atenția, și tocmai la vârsta asta sunt pur și simplu torturați. Nici măcar industria nu este preocupată de ei. De ce să nu facem niște haine din bumbac pentru copii? De fapt, aș spune că guvernul trebuie să adopte o lege prin care să interzică fibrele sintetice pentru hainele de copii. Le pot utiliza pentru adulți, nu contează. Dar copiilor nu le puteți da să poarte adevărate bombe atomice. Este prea mult, și cred că aceste timpuri moderne sunt cele mai crunte pentru copii, de aceea foarte puțini copii vor să se nască în țările dezvoltate. Trebuie să acceptăm să se nască în India - majoritatea.

Dacă nu sunteți buni cu copiii - închipuiți-vă: doi copii  omorâți de părinți! În ce fel de societate trăim?!... Se întâmplă în fiecare săptămână în Londra - credeam că în Anglia - dar am aflat că asta este rata Londrei - doi copii uciși de părinți. N-am auzit nici măcar de un singur astfel de caz în India. Atâta cruzime față de copii! Nu știu unde vor ajunge aceste femei! Unde își vor purta siluetele, frumusețea, totul? În fața lui Dumnezeu? Așa o cruzime există, atâta individualism! Confruntați cu toate astea, copiii capătă această problemă, au palpitații, au o inimă foarte slabă. Ei sunt în grija voastră, Dumnezeu v-a dat așa niște copii minunați, pentru care ar trebui să-i mulțumiți. Nu sunt niște surplusuri apărute în viața voastră, este o binecuvântare că Dumnezeu v-a dăruit copii! În India dacă o femeie nu poate avea copii, va plânge și se va ruga fiecărei zeități, fiecărui profet, tuturor - să o binecuvânteze cu un copil. În timp ce în Germania deficitul demografic este de 5% acum. În Germania o femeie care are cinci copii primește salariul unui prim-ministru sau chiar mai mult, și totuși femeile nu vor copii de teamă că își vor strica silueta. Unde vă veți purta silueta? Nu înțeleg. Pentru ce sunt siluetele astea și cine e interesat de ele? De ce? De ce? De ce să ne coborâm atât de mult? Suntem mame și ar trebui să fim mândre de maternitatea noastră. Este cea mai înaltă calitate pe care o poate dobândi o femeie.

Vreau să spun că Eu am dobândit-o, fiind Mamă pentru mii de oameni. Și cred că cel mai măreț lucru care i se poate întâmpla unei femei este să devină mamă. Iar ca Mamă și guru în același timp - vă imaginați condiția Mea! E mult mai dificilă! Să fii nevoită să le spui copiilor tăi să facă ceva, și să îi iubești atât de mult încât n-ai vrea să le-o spui; deci trebuie să apelezi la niște trucuri drăguțe pentru a-i corecta. Este atât de interesant să fii mamă, este o viață atât de minunată și ar trebui să fim mândre de asta. Însă aș spune că și bărbații sunt de vină, pentru că nu sunt interesați de mame, ci de fete din ce în ce mai tinere. E un semn de pervertire, vă spun, un semn de completă pervertire. Pe vremea lui Mahomed erau foarte multe femei și puțini bărbați, pentru că mulți dintre ei fuseseră uciși; așa că Mahomed Sahib nu știa ce să facă. Fiind pragmatic - v-am spus ieri că referitor la societate trebuie să fii pragmatic - a spus: „Foarte bine, trebuie să avem căsătorii”, pentru că în afara căsătoriei orice relație este adharmică, e împotriva valențelor. Așa că a spus: „Trebuie să avem căsătorii. Fiindcă avem multe femei, să vedem care este raportul dintre femei și bărbați. Dacă existau mai mulți bărbați, făceam raportul invers. Dar trebuie să se căsătorească, adică trebuie să existe o consfințire colectivă. Trebuie să existe o consfințire colectivă, pentru a fi binecuvântați”. Așa că le-a spus bărbaților: „Căsătoriți-vă cu cinci femei”. El însuși a fost uimit că oamenii atunci erau atât de înțelepți, încât bărbații în vârstă nu s-ar fi căsătorit cu fete tinere. Spuneau: „Cum să ne căsătorim cu fetele astea tinere?”. Așa că El a spus: „Bine, mă voi căsători și eu cu una, fiindcă altfel ce vor face ele dacă nu mai sunt bărbați tineri?” Deci ce putem face? Însă în zilele noastre un bătrân de optzeci de ani va fi nerăbdător să se însoare cu o fată de optsprezece ani. „Bătrân nebun și prost”, îl numesc Eu, pentru că nu înțelege. Nu înțelege că acea fată nu îl va respecta ca soț și nu se va putea bucura de avantajele unui soț. Pentru ea, el este asemeni unui bunic sau poate chiar străbunic. Ar trebui să se comporte ca un străbunic - asta e relația ideală pe care ar trebui să o aibă cu o fată tânără.

Toate aceste idealuri au devenit confuze în aceste timpuri. Chiar și relațiile noastre cu ceilalți - toate femeile trebuie să fie atrăgătoare! De ce? Fiecare bărbat trebuie să fie atrăgător! De ce? Pentru ce? Ce veți realiza prin asta? Care este utilitatea acestui lucru? E în regulă să fii atrăgător atât timp cât nu devii respingător, atât timp cât păstrezi relații ideale cu ceilalți; dacă relația devine asemeni relației dintre câini și cățele, mai bine să nu aveți acest ideal, de a fi atrăgători. Este absolut greșit să alergi după ceva care nu îți este menit. Ființele umane trebuie să trăiască demn și cu un simț complet al idealismului în privința relației lor cu ceilalți. Dacă întrebați mereu: „Ce-i rău în asta?”, atunci căutați argumente. Atunci totul este greșit, totul e greșit, nu este un singur lucru greșit, ci absolut totul e greșit. Însă dacă vreți să aveți o societate înfloritoare, atunci trebuie să vă păstrați o viață de familie ideală; este deosebit de important și se manifestă în voi îndată ce vă primiți Realizarea. Nu e nevoie să țin o prelegere pe tema asta. Se întâmplă pur și simplu! Pur și simplu deveniți un soț foarte bun și o soție foarte bună. Puteți construi familii minunate prin Sahaja Yoga. Sunt deja foarte multe, le veți vedea. Sunt atât de multe familii minunate acum în Sahaja Yoga, și copii extraordinari, mari înțelepți care voiau să vină pe pământ, se nasc acum în aceste familii. Mulți copii extraordinari vor să se nască în Anglia, și sunt mulți care s-au născut deja. Însă nu știu cum sunt tratați, dacă oamenii îi înțeleg sau nu, neavând vibrații pentru a vedea dacă sunt sau nu înțelepți. Însă există atât de mulți copii născuți realizați în Anglia, încât îmi pare rău pentru felul în care sunt tratați. Nimeni nu știe că sunt născuți realizați - felul în care vorbesc, tot ceea ce spun este înțelepciune. Toți acești copii sunt insultați și umiliți de oameni, care sunt atât de ignoranți în ceea ce îi privește. Trebuie să spun că sunt foarte curajoși, sunt foarte îndrăzneți să se nască în țări unde nu sunt apreciați și îngrijiți. În India este altă extremă, aș spune - acolo oamenii își vor vinde țara de dragul copiilor. Se merge mult prea departe cu iubirea pentru ei - un alt lucru absurd. Dar calea de mijloc este să vă iubiți copiii, să-i respectați; ei vă sunt încredințați, sunt suflete realizate, sunt înțelepți. Ei sunt fundația noii lumi care urmează să vină - asta este ceea ce trebuie să învețe o mamă.

Demnitatea unei mame trebuie respectată. Sunt sigură că voi toți v-ați respectat mamele foarte mult. Dar nu știu dacă acum ca mame, nu știu dacă voi veți fi respectate. De îndată ce acest lucru este stabilit, că cea mai înaltă poziție pentru o femeie este calitatea de mamă, care trebuie respectată, prioritățile femeilor se vor schimba. Acum ce pot face? Nu li se acordă nicio poziție ca mame, deci se satură de copiii lor, gândind: „Ce rost are maternitatea? E o muncă lipsită de apreciere”. Toate acestea se pot schimba numai când ființele umane se schimbă în interior, când are loc transformarea. Chiar și ce vă spun acum ar putea fi asemeni predicilor pe care le puteți auzi undeva, într-un loc „foarte ortodox” să spunem. Toată această ortodoxie devine parte integrantă din voi iar voi ajungeți în armonie cu ea, în completă armonie cu ea. Vă va plăcea. Vă va plăcea să vă iubiți soția - nicio altă femeie astfel: soțului îi va face plăcere să-și iubească soția într-un mod special, iar soția de asemeni se va bucura să-și iubească soțul la fel. Este un fapt. Nu mai există nesiguranță - altfel, veniți acasă și descoperiți că soția a fugit cu altul. Închipuiți-vă ce situație! Ei bine, când am venit aici, în primul an, am fost atât de șocată. Aveam o vecină de patruzeci și opt de ani, care avea un fiu în jur de douăzeci și doi de ani, iar prietenul ei avea douăzeci și opt de ani. Femeia asta a fugit cu acel băiat de douăzeci și opt de ani, părăsindu-și cei trei copii mai mici. Casa a fost vândută, întreaga proprietate, deoarece conform legii, ea deținea jumătate, jumătate din proprietate sau ceva de genul ăsta; iar cele trei fiice sunt acum pe străzi, fiicele ei mai mici sunt în stradă. Cine va avea grijă de ele? Femeia de patruzeci și opt de ani se consideră încă mireasă! Merge la biserică să se cunune. Un asemenea comportament nu manifestă demnitate, iubire, afecțiune. Voi spuneți că îl urmați pe Christos. Voi credeți că Iisus a spus: „Să nu comiteți adulter”. Eu afirm că a spus: „Să nu aveți ochi adulteri”. A mers până la acest nivel de subtilitate. „Noi îl urmăm pe Christos, purtăm crucea, mergem la biserică.” Dar unde suntem de fapt?

Deci ajungem acum la un alt centru, Vishuddhi. Este un centru foarte important în ființele umane, deoarece când acest centru este trezit, deveniți martorul, deveniți Ființa colectivă. Acesta este centrul Ființei colective. Deveniți, repet, deveniți Ființa colectivă, când acest centru este trezit. Este un centru foarte important iar acum când sunt cu voi, trebuie să vă spun care e rădăcina suferințelor voastre. Motivul suferinței indienilor, al țărilor din Est este cu totul altul decât al celor din Occident. De exemplu, problema esticilor este că vorbesc prea mult - problemă de Vishuddhi drept așa cum o numim noi. În timp ce problema vesticilor este că nu vorbesc deloc; în special englezii, nu vorbesc deloc. Trebuie să-i ciupești ca să spună ceva! Și nu râd niciodată - asta e problema. Zâmbesc doar - considerat a fi un semn de bune maniere - dar care poate fi foarte plictisitor uneori. Vishuddhi stâng este un centru care este mult mai subtil decât ne închipuim. Este o situație foarte ciudată când aveți un blocaj pe Vishuddhi stâng, și asta e o situație foarte obișnuită printre occidentali, deoarece ei au dezvoltat un nou sentiment de vinovăție. Vreau să spun că acolo toată lumea se simte vinovată. Fără să se ajungă la tribunal, fără să comită vreo infracțiune toată lumea e vinovată tot timpul. Așa cum spunea o doamnă: „Vai, mă simt atât de vinovată!” „Dar ce s-a întâmplat?” „Nu i-am mulțumit.” „Nu contează. Pentru ce să te simți vinovată?” „Vai, mă simt așa de vinovată.” „Ce s-a întâmplat?” „Am vărsat niște cafea”. „Bine, nu contează, se poate curăța. De ce să te simți vinovată?” Însă oamenii se simt vinovați fără să știe de ce. Nu știu de ce se simt vinovați, de ce au tot timpul acest sentiment de culpabilitate. „O, Doamne, n-ar fi trebuit să fac asta, una, alta.” Ce anume? Ce vină? Ce vină putem avea? Și vinovăția asta este un lucru înfiorător. Am văzut - începând cu America, Anglia, Portugalia, Spania, Italia, toate aceste țări, Elveția, toate aceste țări au Vishuddhi stâng ca primă problemă și în același timp și ultima pe care trebuie s-o rezolv. O doamnă Mi-a spus: „Mamă, mă simt vinovată pentru Vietnam”. Am zis: „Vietnam? S-a sfârșit demult. Ce poți face în privința asta?” „Și totuși mă simt vinovată.” „Dar de ce? Cum poți să ajuți? Cum de ești preocupată de asta? Ce legătură ai tu cu ce s-a întâmplat acolo? De ce te simți vinovată?” „Mă simt vinovată, pur și simplu.” Am spus: „E o prostie”. Și asta se întâmplă cu toată lumea. Însă de unde vine acest sentiment de vinovăție?

Haideți să vedem care e sursa! Prima sursă este în Biblie, care este interpretată greșit, spunându-se că sunteți păcătoși, păcătoși din naștere. Vreau să spun că e absurd. Adevăratul înțeles al celor scrise în Biblie este că voi sunteți singurii conștienți de păcate, nu și animalele. Voi sunteți conștienți de propria ignoranță, animalele nu. Voi sunteți conștienți de ignoranța voastră, animalele nu sunt. De ce? Deoarece în interiorul vostru este dezvoltat eul individual. Acel eu individual despre care v-am spus ieri s-a dezvoltat din cauza egoului și superegoului, care se întâlnesc aici. Asta pentru că v-ați ridicat capul, pentru că această chakră trebuia să fie iluminată. V-ați ridicat capul, iar acest ego și superego s-au ridicat și s-au unit în acest loc, zona s-a calcificat, ați dobândit un „eu” individual și de aceea gândiți: „Am greșit” sau „Am făcut un lucru bun”. Animalele nu se gândesc la asta, nu sunt preocupate de așa ceva. Ele fac ceea ce trebuie să facă, fac ce vor. Nu se opresc niciodată să-și spună: „Mă simt vinovat”. Ați văzut vreodată un animal care să spună asta, cu excepția ființelor umane, care fac asta tot timpul? Ei bine, acest lucru este un mit, o foarte mare iluzie în care trăiți. Este în întregime un mit, credeți-Mă. Nu există nimic de genul vinovăției. Iar acest sentiment de culpabilitate vă devorează tot timpul, vă face inerți, vă face să vă simțiți atât de pierduți. Iată de ce este foarte important ca acest centru să fie deschis. Așa că, înainte de a începe orice program public, le spun tuturor să spună o singură mantră: „Mamă, eu nu sunt vinovat. Mamă, eu nu sunt vinovat” - de șaisprezece ori. Asta e pedeapsa pentru că vă simțiți vinovați. Vinovați fiind, trebuie să fiți pedepsiți, nu-i așa? Deci pedeapsa voastră este să spuneți: „Mamă, nu sunt vinovat, Mamă, nu sunt vinovat”. Spuneți asta de șaisprezece ori și așa scăpați de culpabilitate. Este atât de practic! Și funcționează! Simțindu-vă vinovați căpătați spondiloză, dureri de inimă, mâini înghețate, și tot felul de probleme din cauza asta - toate cauzate de acest mit al sentimentului de vinovăție.

Ei bine, mai există un mit, a cărui sursă este cred psihologia, așa numita psihologie. Psihologii nu au înțelegerea psihicului, pentru că nu pot intra în psihicul uman. Tot ce fac ei este să constate, să descopere, și să încerce să vindece oamenii. Câți nebuni au reușit ei să vindece? Sahaja Yoga a vindecat sute, cred. Câți oameni cu probleme mentale au vindecat ei? Nu au vindecat pe nimeni. Dimpotrivă, mergând la un psiholog, îți poți înrăutăți situația, psihologii înșiși având probleme de acest gen. Pentru că psihologii atunci când vorbesc cu oamenii, nu știu că tratează cazuri patologice, cazuri anormale. Iar atunci când tratezi cazuri patologice, devii vulnerabil în acest sens, sau putem spune că există pericolul de a te molipsi, neștiind cum să te protejezi. Jung este singurul psiholog - fiind așa de aproape de perfecțiune după ce și-a primit Realizarea - care a vorbit despre asta, despre faptul că tratând astfel de cazuri, te poți îmbolnăvi. Și astfel au început să devină cazuri patologice, asemeni lui Freud care nu avea maturitatea necesară. El este cel care a început să vorbească despre sex și lucruri de acest gen, pentru că el însuși era un pervers. A murit de cancer. Ce a obținut în propria lui viață? Era o persoană atât de perversă. Închipuiți-vă că era o persoană jalnică care a murit de cancer. Cum putea el să îndrume pe cineva în orice privință? Ei bine, oamenii au crezut în tot ce a spus el ca în Biblie; oamenii au crezut în Freud chiar mai mult decât în Biblie, mai mult decât în Christos de fapt. Și dacă ar fi să rezumăm la o singură propoziție ce a făcut el, putem spune că a redus ființele umane la simpla noțiune de sex. În accepțiunea lui nu puteți fi mai presus de sex, mai mult de atât, nimic altceva în afară de asta. Închipuiți-vă, să reduci demnitatea umană la acest nivel! Ca Mamă, îi acord o circumstanță atenuantă, spunând că, săracul, confruntându-se probabil cu atâtea cazuri patologice, a fost contaminat și a inoculat oamenilor astfel de idei greșite. A interacționat numai cu psihicul uman, cu partea stângă, care începe de la nivelul organelor sexuale, dar se termină la nivelul calotei craniene, în superegoul vostru. Astfel, dependența de sex vă duce în superego, adică vă duce în subconștient, și mai departe în subconștientul colectiv. Deci toate problemele sexuale pe care le aveți vin din această zonă. Comportamentul excesiv emoțional și toate perversiunile vă duc în subconștientul colectiv.

O fată din India - este complet neobișnuit acest caz - a venit la Mine și Mi-a spus că se simte atrasă de fete și vrea să se căsătorească cu o fată, că își dorește să se îmbrace ca un bărbat. „Serios?” - am întrebat Eu. I-am aplicat un tratament din Sahaja Yoga și am descoperit că era posedată de un bărbat. Era redusă la zero, pentru că un bărbat îi invadase ființa și îi dădea astfel de idei. De aceea spunea asemenea lucruri - era complet posedată. Toate aceste anormalități apar pentru că deveniți posedați. În Cuba era o fată care a venit să Mă vadă; a venit din Cuba în America. Era o fată minionă, o fată micuță și foarte frumoasă, iar ea Mi-a zis, de fapt soțul ei Mi-a spus: „Mamă, este surprinzător, soția mea poate să bea whisky nediluat, o sticlă întreagă pe nerăsuflate”. Am spus: „Bine, ia loc”. I-am făcut un bandhan, cum spunem noi, și am văzut o persoană imensă, masivă, extrem de vânjoasă, un negru cu adevărat uriaș ieșind din ea. Am privit-o și am întrebat-o: „Cunoști vreun negru?” „Mamă, îl vezi? Îl vezi?”, Mi-a spus ea. „El este cel care bea, nu eu.” Asta mi-a spus. Și când acel negru a fost înlăturat din interiorul el, a devenit o soție atât de dulce. Toate aceste comportamente anormale practicate în exces vă conduc în subconștientul colectiv, unde sunteți captați de aceste ființe oribile. Vă pot conduce de asemenea și în supraconștientul colectiv dacă deveniți extrem de egoiști. În acel moment puteți deveni un Hitler. „Ce-i rău în asta? Ce-i rău în asta? Ce-i rău cu Hitler?” Nu-i nimic rău, „avea perfectă dreptate” când a spus că a venit să-i salveze pe toți arienii și că nasul său avea o formă specială. Dumnezeu trebuie să fi fost surprins auzind toate astea. Vreau să spun că Dumnezeu trebuia să creeze diversitate, nu-i așa? Dar așa stau lucrurile. Vreau să spun că toate lucrurile absurde pe care le faceți în viață, spunând: „Ce-i rău în asta?”, vă fac să săriți în aceste șanțuri, de unde nu vă mai puteți întoarce fără o povară la nivelul capului, iar aceste poveri vă fac să acționați în așa fel, încât deveniți absolut anormali. Ca urmare ieșiți în stradă și țipați ca nebunii. Astfel de oameni, când sunt provocați, se comportă și mai rău, deci mai bine nu vorbiți și nu vă certați cu ei. Ignorați-i!

Toți acești oameni fanatici nu sunt altceva decât oameni posedați. Majoritatea sunt posedați. Aș spune chiar că președinții și acești oameni despotici - cei mai mulți sunt posedați. Mă întâlnesc cu ei, dau mâna cu ei, tremură în fața Mea iar Eu știu că sunt posedați. Cum de sunt în asemenea poziții? N-ar trebui să fie acolo! Sunt posedați, îi posedă pe alții, îi manipulează și toată această agresivitate începe prin puterile lor posesive. Deci, acest centru este cel care vă readuce la normal, iar apoi, de îndată ce Kundalini se ridică și atinge zona fontanelei, deschizând-o, din fontanelă, prin intermediul acestui centru, începe să se manifeste Ființa colectivă. Deveniți Ființa colectivă, deveniți. Încă o dată spun că este o transpunere în fapt, nu este ceva de genul: „Suntem frați și surori. Haideți să formăm Națiunile Unite și să facem bani din asta.” Este un lucru real faptul că îi simțiți pe ceilalți în interiorul vostru. Și acesta este cel mai important lucru. Acest centru - aș putea vorbi despre el ore în șir - acest centru are șaisprezece sub-plexuri și are grijă de ochi, nas, urechi, trahee, gât, chiar și de fața voastră - toate sunt guvernate de Vishuddhi. O persoană colectivă, o ființă colectivă are o fizionomie, cu un anumit coeficient al proporțiilor, astfel încât chipul însuși emite vibrații. Dar veți putea distinge doar prin intermediul vibrațiilor cine este o ființă colectivă. Cea mai importantă este partea aceasta a capului despre care v-am spus că plecându-vă în fața unor lucruri greșite, aici se dezvoltă un blocaj - la nivelul secțiunii inferioare a creierului numită Murdha în limba sanscrită. E foarte importantă această zonă - iar când se umflă, formând o barieră puternică, vă deconectează complet de la Puterea Atotpătrunzătoare. Asta înseamnă că toată protecția, îndrumarea, hrănirea, totul, dispar treptat din viața voastră.

Acum mergem mai departe la alt centru, centrul din dreptul frunții, care este foarte important și despre care trebuie să vă vorbesc - deși este timpul să închei această prelegere. Este vorba despre centrul Agnya, plasat în mijlocul glandelor pituitară și pineală, care controlează egoul și superegoul, în dreptul chiasmei optice - un centru foarte subtil. Unii oameni îl numesc „al treilea ochi”; însă Eu nu vorbesc despre cel de-al treilea ochi pe care îl văd ei. Al treilea ochi este cel pe care îl vedem în interior, nu în exterior. Acest centru este foarte important, și este împodobit de zeitatea numită Mahavishnu de către indieni și Iisus Christos de către creștini. Este un centru foarte important. „Căutați-L pe Domnul”. Unde îl căutați? Unde se află El? El trebuie trezit și rezidă aici. Și pentru că majoritatea veniți din tradiția creștină, vreau să vorbesc despre acest aspect. Atât Mahavira cât și Buddha rezidă și ei în interiorul nostru: Mahavira rezidă aici (tâmpla dreaptă) și Buddha aici (tâmpla stângă). Dar Christos rezidă aici în centru, în interiorul creierului. Ei bine, este un lucru foarte important pe care toate instituțiile creștine l-au omis în legătură cu Iisus, acela că Iisus trebuie să se nască în interiorul nostru, că trebuie să se trezească în interiorul nostru. Iar acest lucru are loc numai prin trezirea energiei Kundalini. Iar în momentul în care El este trezit în acel punct egoul și superegoul sunt absorbite de El, ca rezultat al trezirii Lui - un lucru absolut măreț. De aceea Christos a spus: „Eu sunt poarta”. Cu toate astea, ei L-au răstignit pur și simplu. Însă răstignirea a fost de asemenea un scenariu, pentru că egoul și superegoul apăsau acest centru atât de tare, încât pentru a trece prin locul ăsta foarte strâmt era nevoie de o personalitate absolut divină - iar El a fost Omkara însăși, personalitatea divină care nu a murit niciodată și care a trecut prin acest centru. Shri Krishna, care se află la acest nivel (al gâtului), a spus: „Nayanam chindanti shastram, nayanam dayati pavakah.” El a spus: „Această Putere Divină, această Omkara, nu poate fi ucisă de nimeni, niciodată, nu poate fi distrusă de nimeni” - și Ea însăși s-a întrupat ca Iisus Christos, pentru a crea o breșă în Agnya chakra, pentru noi. Iar El a dovedit acest lucru, că această Putere nu poate fi ucisă. Dar Ei (încarnările divine) sunt toți unul și sunt interconectați.

Acest lucru îl veți descoperi în Sahaja Yoga, pentru că atunci când se stabilește această legătură, trebuie să puneți întrebări. Care este legătura dintre Iisus și Shri Krishna? Și puteți descoperi asta prin propriile vibrații: sunt cu toții legați unii de ceilalți, legați foarte strâns. Christos a spus: „Cei care nu sunt împotriva Mea, sunt cu Mine”. Nimeni nu a încercat să descopere cine sunt aceia. În Biblie scrie: „Voi apărea în fața voastră ca niște limbi de foc.” Nimeni n-a încercat să descopere ce înseamnă asta, sau ce este Copacul Vieții. Corpul subtil e Copacul Vieții. Deci Christos trebuie să fie trezit în interiorul vostru, acesta fiind lucrul fundamental pe care El l-a spus: „Va veni cineva care va trezi în voi (Duhul Sfânt) astfel încât să-L cunoașteți pe Tatăl Ceresc în veci.” Ei bine, care dintre instituțiile care activează în numele lui Iisus Christos face această muncă? Ceea ce fac ei este să organizeze un hram, sau un carnaval, să adune bani, să construiască biserici și așa mai departe. Trebuie să construiești din fiecare ființă umană o biserică, trezindu-L pe Christos în interiorul ei. Acesta este adevăratul înțeles al botezului. Dar botezul în adevăratul sens al cuvântului este practic trezirea energiei Kundalini, momentul în care atinge zona fontanelei, numită Brahmarandhra, și o străpunge. Cine face asta? Nimeni. Am fost la o biserică numită „Biserica Unității” - au unit toate bisericile, îmi închipui - și au unit de asemenea și toate spiritele moarte din lume. Sunt acolo tot felul de falși guru, tot felul. Nu au niciun fel de discernământ. Sunt atât de surprinsă. Christos nu a fost atât de diplomat, aș spune, în modul în care i-a criticat pe oameni. Apoi a spus: „Dacă sunt fierbinți, ne descurcăm cu ei”. Dacă sunt „fierbinți” - adică au blocaje - ne descurcăm cu ei. „Dacă sunt răcoroși, ne sunt pe plac”. „Dar dacă sunt plini de îndoieli îi scuip din gura Mea”. Acestea sunt cuvintele Lui. Deoarece acești oameni necopți, fac pact cu diavolul, fac pact cu diavolul, dar vorbesc despre Dumnezeu. Cum ar putea transmite ei lucruri bune? De ce atunci să nu-L treziți pe Christos în interiorul vostru și să judecați singuri? Veți fi uimiți, atunci când Kundalini urcă și atinge acest punct, neputând trece mai departe - toți creștinii au această problemă - trebuie să spuneți „Tatăl nostru” ca Ea să-l poată depăși. „Tatăl nostru” este o mantră.

În cazul în care acest centru este blocat, deoarece Shri Krishna este Ființa colectivă, „Allah hu Akbar” ajută la deschiderea lui. Trebuie să vă puneți degetele în urechi, să ziceți: „Allah hu Akbar” și fiind suflete Realizate, Kundalini se va ridica. Puteți simți pulsația energiei Kundalini în osul triunghiular, puteți simți ridicarea energiei Kundalini, puteți simți cum penetrează la nivelul Sahasrarei, locul unde ajunge să o străpungă. Deci intră prin poarta lui Christos, care absoarbe aceste două „instituții” (ego și superego), înaintează până la nivelul Sahastrarei, și de îndată ce Kundalini se ridică deasupra Agnyei, deveniți lipsiți de gânduri. Zona limbică este Împărăția lui Dumnezeu, la nivelul căreia sunteți călăuziți și pe care energia Kundalini o penetrează. Aceasta este ultima lucrare care mai rămăsese de făcut iar acum este înfăptuită. Are loc în masă acum. Trebuia făcută, fiind plănuită, fiind promisă. A sosit timpul. Dar unde sunt majoritatea oamenilor atunci? - Mă întreb uneori. Acum spre exemplu sunt în Anglia cu voi, dar veți fi uimiți că în India - oamenii aceștia au văzut - sunt mii și mii care își primesc Realizarea la sate. Aici descopăr că oamenii nu-și doresc realitatea, ci își doresc un circ. Măcar englezii vin la Sahaja Yoga, dar indienii din Anglia vin în număr foarte mic și nu rămân. Este atât de surprinzător încât nu pot înțelege. E de necrezut cum stau lucrurile. Când vor practica Sahaja Yoga? Vreau să spun că e gratis, nu trebuie să plătiți nimic, este cu totul a voastră, este spontană, este aici. Cu toate astea, își primesc Realizarea și apoi nu îi mai vedem. Este ceva atât de surprinzător! Nu veți crede dar munca Mea a început aici acum aproape zece ani. Opt ani? Acum opt ani. Timp de patru ani am avut doar șase oameni; se înălțau și cădeau, se înălțau și cădeau. Mi-am spus: „Ce fel de oameni sunt aceștia?” Patru ani, vă puteți imagina? În India stau doar trei luni și sunt mii de oameni care vin. Să fie faptul că foarte puțini vor fi salvați, așa acum a spus Ioan? El a spus că numai câteva mii vor fi salvați. Asta se va întâmpla în Occident? Dar în Anglia răspunsul este minim, veți fi uimiți; chiar și Italia stă mai bine. Elveția, Geneva, a răspuns mult mai bine; ce se întâmplă?

Aici oamenii aleargă după un individ care le cere un Rolls Royce, un individ care le cere cel de-al 59-lea Rolls Royce! Au răbdat de foame pentru a-i cumpăra un Rolls Royce iar când a venit i-au dat Rolls Royce-ul, închipuiți-vă? Au spus că este un maestru desăvârșit. În mintea lor nu mai există niciun pic de inteligență nealterată, pentru a înțelege că nu poți obține Spiritul în schimbul unui lucru lipsit de sens cum este un Rolls Royce?! Cel puțin locuitorii din Derbyshire n-ar trebui să fie impresionați de așa ceva, pentru că Rolls Royce se fabrică aici. Pe Dumnezeu nu-l puteți fabrica, nu-i așa? Puteți să fabricați Rolls Royce-uri, de acord, dar puteți să-l obțineți pe Dumnezeu în schimbul unui Rolls Royce? Oamenii aleargă după astfel de lucruri oribile, spre exemplu faptul că cineva pretinde că îi învață să zboare. Soția directorului este aici - care suferă acum de epilepsie, soțul ei are epilepsie, fiica are epilepsie, toți deveniseră epileptici dar plăteau mii de lire, trei mii de lire ca să zboare! Și au început să țopăie ca niște broaște. Închipuiți-vă! Dacă ați avea inteligență pură, ar trebui să-i cereți acelui guru să sară din turnul din Pisa - cred că numai pentru asta a fost construit - și să vedeți dacă poate zbura măcar doi centimetri mai sus. De ce nu vă folosiți inteligența? Sunteți considerați oamenii cei mai echilibrați și mai inteligenți. Ieri v-am spus că vă aflați în locul cel mai important din univers, care este Inima. Anglia este Inima universului. Iar această Inimă este letargică. Ce pot să fac? Spuneți-Mi voi ce să fac ca să trezesc această Inimă la realitate. Există căutători aici, nu spun că nu există. Când a venit curentul hippie, mii de oameni i s-au alăturat. Oamenii acceptă toate aceste lucruri absurde foarte ușor, de ce nu și ceea ce caută cu adevărat? Îmi depășește puterea de înțelegere. Nu pot înțelege.

Așa cum v-am spus, nu am venit în Anglia ca imigrant. Am venit aici pentru că s-a întâmplat ca soțul Meu să fie numit într-o poziție aici. A fost un moment important și a fost, cred, ceva prestabilit. Trebuia să se întâmple. Dar acum trebuie să vă implor să vă dedicați Sahaja Yogăi și să înțelegeți că asta a spus și William Blake că „în țara asta vor fi profeți”, că „oamenii lui Dumnezeu vor fi profeți și vor avea puterea de a-i face și pe alții profeți.” Asta e Sahaja Yoga - nimic altceva! El a prezis atât de multe lucruri, a descris până și casa în care locuiesc, a descris clădirea în care ținem programele acum - poziția exactă. A descris ashramul unde ne-am constituit sediul - în asemenea detalii, încât Mă surprinde că așa un înțelept și vizionar s-a născut în această țară măreață iar acum nimeni nu vrea să-i continue munca. Ce să fac atunci? Sper ca oamenii să-și dea seama foarte curând că trebuie să-și asume un rol foarte important, un rol foarte important și vital în transformarea întregii omeniri și salvarea ei de la dezastru în aceste timpuri. Sahaja Yoghinii sunt cei ce trebuie să-i conducă pe oameni în Împărăția lui Dumnezeu. Eu sper și le acord binecuvântarea în acest sens.

Dumnezeu să vă binecuvânteze!

Din fericire, avem Sahaja Yoghini de nivel foarte bun în Derbyshire, este cu adevărat surprinzător, iar Blake a făcut și el foarte multe referiri la Derbyshire. A fost dorința lor să vin la Derbyshire. Am zis: „Birmingham Mi-a fost de-ajuns. Nu voi veni la Derbyshire.” Însă Mi-au spus: „Mamă, vă rugăm! Blake a precizat că veți veni la Derbyshire.” De aceea sunt aici. Sper ca acest centru să creeze Sahaja Yoghini foarte buni. Mari profeți pot apărea ca urmare a acestui lucru; la urma urmei, Blake a menționat acest loc foarte mult, l-a lăudat. Dar am descoperit astăzi mergând cu mașina prin împrejurimi că aici există multă magie neagră. Oamenii sunt atrași de lucruri oribile, îngrozitoare. Am fost îngrijorată, foarte îngrijorată. Este un lucru foarte periculos. E periculos pentru voi, pentru copiii voștri, pentru familiile voastre, pentru toată lumea, și am fost surprinsă să văd cum prosperă cei care practică asemenea lucruri aici. Dumnezeu să vă dea puterea și înțelepciunea cuvenită pentru a vă înțelege rolul în măreața lucrare a lui Dumnezeu.

Acum, dacă aveți întrebări, le putem aloca cinci minute să spunem. Ieri s-au pus multe întrebări; de fapt doar în prima zi accept să Mi se pună întrebări, fiindcă a doua zi e pierdere de timp să continuăm cu asta. Vă rog nu puneți întrebări personale. Nu puneți nicio întrebare personală. Ne vom ocupa mai târziu de ele, vă vom răspunde individual. Dar dacă vreți să întrebați chestiuni cu caracter general, vă rog să o faceți.

Domn: Dumneavoastră L-ați văzut pe Dumnezeu?

Shri Mataji: E indian.(Shri Mataji se adresează Sahaja Yoghinului din stânga Domniei Sale)

Sahaja Yoghinul (repetă întrebarea pentru Shri Mataji): L-ați văzut pe Dumnezeu?

Shri Mataji: De ce Mă întrebați asta? Sunteți în măsură să întrebați acest lucru? Mai întâi să vă cunoașteți Spiritul și apoi mai vorbim. De ce să întrebați așa ceva? Sunteți indian? Atunci arătați măcar puțină bună-cuviință. Luați loc, vă rog. Așa o întrebare arogantă n-ar trebui pusă: „L-ați văzut pe Dumnezeu?” De ce să-Mi puneți o asemenea întrebare?! Cu ce drept îmi puneți o asemenea întrebare? Eu ar trebui să vă întreb dacă v-ați simțit Spiritul? Bine? În primul rând să vă simțiți Spiritul! De aceea Buddha n-a vorbit niciodată despre Dumnezeu. V-am spus asta ieri! Dintr-odată vreți să-L vedeți pe Dumnezeu! Dar aveți ochi pentru Dumnezeu? Nu Mă puteți vedea nici pe Mine, cum L-ați putea vedea pe Dumnezeu?! Mai întâi deveniți Spiritul, apoi vom vorbi despre asta. Un copil nu se va duce să vorbească cu un rege și să-l pălmuiască, nu-i așa? Are el voie să facă așa ceva? Trebuie să ne cunoaștem limitele, propriile maryadas. Mai ales indienii ar trebui să și le știe - sunt surprinsă uneori. Să pui o asemenea întrebare: „L-ați văzut pe Dumnezeu?” Chiar dacă L-am văzut sau nu, de ce ți-aș spune? „Dar..”

Ce spune? (Shri Mataji se adresează Sahaja Yoghinului din stânga Domniei Sale)

Sahaja Yoghin (adresându-se domnului): Renunțați vă rog. Să trecem la altă întrebare.

Shri Mataji: Nu se cade, nu se cade să faci asta. Este extrem de arogant! Sunt uimită că ați căpătat un asemenea comportament aici! Un indian nu face asta niciodată! Este foarte jenant! Închipuiți-vă, dacă L-am văzut, Mă va crede dacă îi spun asta? Sau dacă îi spun că nu L-am văzut. (hindi) Ăsta e nivelul indienilor aici. Umilesc nația noastră. Așa niște persoane inutile vin în țara asta. Tot apar situații din acestea...

Sahaja Yoghin: Mai aveți întrebări, sau vă doriți să experimentați?

Shri Mataji: Vreau să spun, ce întrebare este asta: „Ați văzut sau nu?”

Sahaja Yoghin: Cu toții ar trebui să vă descălțați. Stați pe podea.

Shri Mataji (hindi): V-ați uitat mayadhas (limitele).

Sahaja Yoghin (adresându-se lui Shri Mataji): Doriți un alt microfon, sau acesta este suficient de bun?

Shri Mataji: Da, aș vrea să îl am... dar nu-l voi ține în mână. 

Însă în India nu găsiți asemenea oameni! Nu știu de unde vin acești oameni materialiști, absolut grosieri. Să-mi pună o asemenea întrebare!... Nu se cade. Sunt aici pentru a vă da Realizarea și atât. Și ar trebui s-o primiți! E dreptul vostru. Putem spune că aceasta este o bancă, iar Eu trebuie să vă semnez cecurile - asta e tot. Tot ce trebuie să faceți este să vă primiți cecul semnat și atât. Nimic mai mult! Asta este relația Mea cu voi! N-am de gând să vă vorbesc despre Mine, ca să Mă crucificați din nou. Christos a încercat să spună cine este și L-au crucificat. Ei bine, dacă îi spun: „Desigur, îl cunosc pe Dumnezeu!” - nu va accepta acest lucru. Dacă spun: „Nu îl știu pe Dumnezeu”, nu va accepta nici asta. E prostesc. Trebuie să spun că indienii nu sunt stupizi ci oameni foarte înțelepți. Sunt deci surprinsă de unde a apărut această stupiditate. Indienii sunt foarte înțelepți, foarte înțelepți pentru că India este Yoga Bhumi (tărâmul yogăi), este o țară atât de străveche. Nu pot lăuda suficient această țară! Nu judecați India după indienii pe care-i vedeți aici! Nu, nu! Este o țară măreață, absolut măreață, spirituală, o țară complet spirituală. Nu știu ce este cu acești indieni veniți aici - sunt foarte superficiali, extrem de superficiali. Printre ei sunt și suflete mărețe, vă spun, însă nu judecați, nu judecați această țară măreață.

Odată eram cu soțul Meu în drum spre India și la un moment dat i-am zis: „Am intrat în țară”. „De unde știi?”, M-a întrebat. „Verifică vibrațiile!”, i-am răspuns. „Întreaga țară este vibrată, atmosfera este plină de vibrații.” „Chiar așa?”, s-a mirat. I-am spus: „Du-te și întreabă-l pe pilot”. Eram la clasa întâi, așa că s-a dus și l-a întrebat. Pilotul i-a zis: „Domnule, am intrat în spațiul indian de un minut”. Așa o țară măreață, Kundalini a întregului univers rezidă în această țară. Vă puteți imagina? Energia Kundalini. Iar acești indieni de aici nu doresc să caute. Însăși puterea dorinței rezidă acolo, iar ei nu au puterea de a căuta. Vă puteți închipui? Ce putem face? Cui să ne plângem? Eu însămi sunt uimită! Iar cei care au venit aici în chip de guru sunt oameni oribili, lacomi de bani - Mă fac să-Mi fie rușine că sunt indiancă! Și rușinându-Mă, uneori Mă gândesc: „Ce au făcut ei din tot ceea ce am moștenit?” Avem o moștenire fantastică. Voi, occidentalii, sunteți lăstarul, sunteți partea de la suprafață, sunteți copacul, în timp ce noi suntem rădăcinile. Nu puteți trăi fără noi! Noi suntem rădăcinile voastre. Și nu pot înțelege rădăcinile pe care le văd acum.

Totuși, nu vă îngrijorați, astea sunt grijile unei Mame. Haideți să facem experimentul. Întindeți palmele spre Mine. Vă rog descălțați-vă. Trebuie să fiți căutători. Dacă nu sunteți căutători, ce rost are să veniți la programul Meu?