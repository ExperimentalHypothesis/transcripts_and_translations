Program Public

15.10.1993-Philadephia, USA

Mă plec în fața tuturor căutătorilor adevărului.

Cântecul pe care l-ați ascultat a fost compus de un poet numit Namadeva, undeva prin secolul al XVI-lea, iar versurile sună astfel: „Oh, Mamă, Te rog acordă-mi Yoga”. Yoga înseamnă unirea cu Divinul.

Am spus că Mă plec vouă tuturor, pentru că sunteți căutători ai adevărului. Încă de la început, trebuie să știți că adevărul este ceea ce este. Nu-l puteți schimba, nu-l puteți transforma, nu-l puteți conceptualiza și nici nu-l puteți cunoaște prin conștiința umană, la acest nivel, orice ați face. Dacă vom înțelege o dată pentru totdeauna, că putem merge doar până la nivelul proiecțiilor mentale nu și dincolo de ele... Adevărul trebuie cunoscut prin sistemul nervos central.

În întregul proces evolutiv, tot ce am cunoscut, am cunoscut prin sistemul nostru nervos central. De exemplu, dacă aduceți un câine sau un cal în această frumoasă sală, ei nu vor înțelege. Dacă îi duceți într-un loc murdar, nu vor înțelege. Vor merge pe acolo pur și simplu. În timp ce noi, ca ființe umane, am dezvoltat un gen de sensibilitate, sensibilitate la atât de multe lucruri. Sensibilitatea noastră la spiritualitate ar fi trebuit să se dezvolte de asemenea, însă câteodată pierdem din vedere acest lucru.

Orice vă spun ar trebui luat ca o ipoteză, dar ar trebui să aveți mintea deschisă asemeni unui om de știință. Dacă ceea ce vă spun se dovedește a fi adevărat, ar trebui ca din onestitate să acceptați. Și ar trebui să știți că este atât în beneficiul vostru cât și al țării voastre și al întregii lumi. Însă trebuie să vă spun că Sahaja Yoga nu este destinată oamenilor idioți sau stupizi. Trebuie să aveți o inteligență rezonabilă pentru a înțelege că trebuie să ne descoperim Sinele, Spiritul.

(Shri Mataji întrerupe discursul adresându-se cuiva din sală.)

Ce se întâmplă cu voi două? De ce râdeți? Vă rog să plecați. Nu este nimic amuzant. Vă rog comportați-vă decent.

Deci ar trebui să înțelegeți că procesul evolutiv este absolut liber, lipsit de efort și că nu puteți plăti pentru evoluția voastră. Este un proces spontan - așa cum o aveți pe Mama Pământ și atunci când puneți o sămânță în interiorul Ei, încolțește de la sine. Ce faceți voi pentru asta? Nimic. Este un proces spontan. Și asta este exact ce vi se întâmplă și vouă: atingeți în mod spontan starea în care sunteți una cu Spiritul.

Când spunem: „Acesta este corpul meu, asta este mintea mea, acestea sunt egoul și condiționările mele”, rostim tot timpul cuvântul „meu”. Dar cine este acest „eu”, căruia îi aparțin toate aceste lucruri? Niciodată nu ne întrebăm. Acest „eu” este Spiritul. Deci primul adevăr este că voi sunteți Spiritul pur. Iar cel de-al doilea adevăr este că există Puterea Atotpătrunzătoare a Iubirii Divine care face toată munca vie. Spre exemplu aceste flori frumoase – le luăm ca pe ceva obișnuit. Cine face ca inima noastră să bată? Niciodată nu ne întrebăm. Dacă întrebați un doctor, vă va spune: „E sistemul nervos autonom”. Cine este acest auto? Dacă îi întrebați, nu vor fi în stare să vă răspundă. Deci știința nu poate răspunde la multe întrebări iar una dintre ele este: „De ce ne aflăm pe acest pământ? Care este scopul vieții noastre? Care este țelul vieții noastre? Care este identitatea noastră?” Nu puneți aceste întrebări și chiar dacă le puneți, nimeni nu vă poate răspunde. Nimeni nu poate răspunde la simpla întrebare: „De ce suntem pe pământ?” însă trebuie să știți că suntem pe pământ pentru a deveni Spiritul, pentru a intra în Împărăția lui Dumnezeu. Acesta este țelul nostru, de aceea suntem aici, și apoi pentru a fi instrumentele Puterii Divine, care este atotpătrunzătoare.

Această Putere Divină a fost descrisă în multe feluri. Patanjali a numit-o „rithambara prAgnya”. În Biblie este numită briza răcoroasă a Sfântului Duh. Este numită de asemenea Puterea Atotpătrunzătoare a Iubirii Divine. În Coran este numită Ruh. În scripturile indiene este numită Paramchaitanya.

Civilizația occidentală a crescut foarte mult. Este asemeni unui copac mare, care a crescut foarte mult; însă trebuie să ne descoperim rădăcinile, fie că e vorba de Est sau de Vest. Deci trebuie să ne descoperim rădăcinile, fie că ele vin din Est sau din Vest. Cunoașterea despre care vă voi vorbi astăzi este cunoașterea rădăcinilor noastre. Vi s-a explicat deja despre centrii subtili și despre această putere numită Kundalini. Această putere este plasată în osul triunghiular numit „sacru”, ceea ce înseamnă că grecii știau despre acești centri. Ei cunoșteau foarte bine acest os, de aceea l-au numit „sacru”. În multe țări s-au găsit dovezi că această putere era cunoscută. Mi s-a întâmplat ca în Columbia să găsesc o copie după un colier antic autentic. Colierul avea la bază reprezentarea energiei Kundalini și chiar și cerceii o înfățișau pe Kundalini, însă surprinzător, colierul original aparținea indienilor americani, fusese găsit la indienii din America, deși era păstrat într-un muzeu din Columbia. Băștinașii americani știau despre energia Kundalini, cu siguranță. Modelul era făcut atât de bine, exact în trei spire și jumătate. Este cu atât mai surprinzător că acele bijuterii datau dinainte de venirea lui Columb aici.

Deci oamenii din întreaga lume au avut această cunoaștere, cred, dar apoi treptat s-a pierdut. Mai ales în India, a fost păstrată până în secolul al XII-lea tradiția ca gurul să dea Realizarea unei singure persoane. Un guru dădea Realizarea unui singur discipol. Nu a existat Realizarea în masă sau ceva de genul acesta și nici nu s-a vorbit despre asta – au păstrat secretul. Dar în secolul al XII-lea un mare poet numit Gyaneshwara, a scris în cartea sa intitulată „Gyaneshwari”, în capitolul șase, despre Kundalini. A primit permisiunea gurului său să scrie despre asta. Cu toate astea a fost criticat și s-a spus că acest capitol nu ar trebui citit. Cei care au spus asta nu știau să ridice energia Kundalini, nu știau cum să dea Realizarea Sinelui -  deci cei aflați la conducere l-au interzis spunând că acest capitol nu ar trebui citit. Apoi, în secolul al XVI-lea, am avut mulți poeți în India care au scris despre Kundalini: Guru Nanaka, Kabira, Ramadasa – atât de mulți au scris despre trezirea energiei Kundalini.

Apoi au apărut tantricii, care au scris neadevăruri despre Kundalini, despre întregul proces, inducând în eroare oamenii prin lucrurile false pe care le propagau. Sunt atâția oameni falși care au venit în țara voastră și Mă simt rușinată pentru ei. Însă nu numai ei sunt vinovați, ci într-un fel și voi, pentru că ar fi trebuit să vă folosiți discernământul. Veți fi surprinși, când am venit prima dată în America, în 1972, Mi s-au pus tot felul de întrebări stupide. În Boston am avut un interviu la televiziune și înainte de interviu M-au întrebat câte Rolls Royce am. „Nu am niciunul”, le-am răspuns. „Nu ați făcut o afacere din asta?” „Asta nu e afacere” - le-am spus. „Este cu totul altceva.” Mi-au spus că ei nu cred într-o persoană pentru care nu e o afacere și că nu îmi vor da nicio șansă să apar la televiziune. Erau atât de materialiști. Mi-au spus: „Nu luați bani, deci probabil e un fel de hocus pocus”. Atât de superficiali erau. Am fost foarte dezamăgită și am spus că nu voi mai veni în America. Și n-am revenit timp de nouă ani, până când câteva persoane de aici au început să devină interesate și Mi-au spus: „Mamă, mai bine veniți acum. Va fi mai bine decât în 1972.” Așa că am venit.

Deci trebuie să înțelegeți că este un proces viu, pentru care nu puteți plăti. Nu există nicio garanție, nicio garanție, dar dacă doriți, cu toții vă puteți primi Realizarea, fără nicio dificultate. E un lucru foarte simplu care vi se întâmplă. Când energia Kundalini traversează cei șase centri, îi hrănește și îi integrează, îi iluminează de asemenea. Astfel, toate problemele noastre fizice, mentale, emoționale sau spirituale, sunt rezolvate. Majoritatea problemelor globale sunt cauzate de ființele umane, iar majoritatea problemelor umane apar din cauza chakrelor, a centrilor subtili din interiorul nostru. Deci dacă acești centri ar putea fi corectați, cu siguranță oamenii ar fi vindecați din punct de vedere fizic, mental, emoțional și desigur spiritual.

Dar asta înseamnă să aveți conexiunea. Ajungeți la starea de yoga prin această Putere Atotpătrunzătoare iar lumina Spiritului începe să strălucească în atenția voastră. Apoi se întâmplă atâtea lucruri încât sunteți uimiți de cât de fantastici sunteți. Acestea sunt puterile voastre latente, care încep să se manifeste. Trebuie să știți însă că nu există scamatorii cu privire la adevăr. Nu îl putem mima în mod fals. Trebuie să fie simplu și direct.

Însă cunosc oameni care au făcut tot felul de lucruri, spre exemplu au plătit 300 de lire pentru o mantră. În India nimeni n-ar face asta. Mulțumim lui Dumnezeu că nu suntem așa de bogați ca să irosim banii. Nu ai nevoie de un guru ca să plătești 300 de lire pentru o mantră, chiar și un măgar o poate face. Iar apoi cineva vă spune că puteți levita și că puteți zbura la aproximativ 1 m deasupra pământului. Este și așa un trafic intens pe șosele – de ce vreți să aveți oameni care să zboare la 1 m? Vor lovi toate mașinile, cred. Dar sunt persoane care au plătit 6000 de lire pentru așa o prostie. S-au rănit, au avut tot felul de probleme și au venit la Mine cu epilepsie. Oamenii au făcut astfel de stupidități fără să se gândească măcar. Acum au început o altă practică, arătând că un pendul poate fi mișcat cu puterea minții. Pur și simplu nu este nimic altceva decât hipnotizare.

Trebuie să ne cunoaștem valoarea. Pentru ce suntem pe pământ? Suntem aici pentru a mișca pendule? Sau pentru a zbura? De ce suntem pe pământ? De aceea am spus de la început că Sahaja Yoga nu este destinată celor proști sau idioți. Este un lucru complet logic, tangibil de asemenea. Puteți descoperi asta. De exemplu, v-am spus că din punct de vedere fizic sunteți vindecați. Da, cu siguranță sunteți. Sunt trei doctori Sahaja Yoghini – unul din ei este aici – care și-au luat doctoratul demonstrând că boli incurabile, cum ar fi astmul, epilepsia, pot fi vindecate prin Sahaja Yoga, iar condiția fizică îmbunătățită. Și sunt mulți doctori în Sahaja Yoga care fac astfel de cercetări - și asta în întreaga lume. Veți fi surprinși, în Rusia sunt 2000 de medici care practică Sahaja Yoga. Trebuie să vă spun că rușii sunt extrem de sensibili la spiritualitate. I-au alungat pe toți falșii guru, au renunțat la astfel de lucruri.

Nu știu, poate că așa-numita noastră libertate ne-a împins într-un asemenea haos. Libertatea neînsoțită de discernământ poate fi foarte periculoasă. Acesta ar putea fi motivul decadenței din cadrul societății în care ne aflăm, a copiilor noștri. Suntem confuzi din toate punctele de vedere. Dar există o cale de scăpare din toate astea, o cale foarte simplă – trezirea energiei Kundalini. Și v-am spus că este foarte simplu pentru că e ceva înnăscut; propria voastră putere este cea care va rezolva totul. Nu sunteți obligați cu nimic. Nu există angajamente – nimic. Atât timp cât sunteți o ființă umană, este suficient, pentru că sunteți la cel mai înalt nivel de evoluție. Voi nu vă cunoașteți valoarea. Nu vă gândiți nici măcar de ce v-a făcut Dumnezeu ființe umane. Luați de bun acest fapt.

Dar există atâtea probleme și atâtea confuzii încât nu înțelegem ce se petrece. Unul dintre motive este că nu cunoaștem adevărul absolut. Unii spun că e bine într-un fel, alții în alt fel, și tot așa – astfel se naște disputa. Ei cred că un lucru sau altul este bun și se ceartă din cauza asta. S-au utilizat tot felul de idei greșite pentru a ne exploata, pentru a ne induce în eroare, pentru a ne împinge către distrugere. Dacă sunteți atenți, veți vedea că suntem distruși din interior. Apar tot felul de boli, tot felul de boli necunoscute. Copiii noștri, familiile noastre, se îndreaptă spre ruină. Care e motivul acestui declin? În numai 30-40 de ani, a avut loc un asemenea declin. Care este motivul? Unul din motive este libertatea noastră lipsită de discernământ. Un al doilea motiv este cred materialismul. Așa cum v-am spus, M-au întrebat dacă am un Rolls Royce, asta pentru că ei nu înțeleg nimic în afară de bani. Este lucrul cel mai absurd, să creadă că spiritualitatea poate fi cumpărată cu bani, că își pot cumpăra gurul, că îl pot păstra pentru ei. E imposibil.

Deci ceea ce se întâmplă, când vă primiți Realizarea, este că simțiți o briză răcoroasă în vârful degetelor. Simțiți de asemenea o briză răcoroasă ieșind din fontanela voastră – asta fiind de fapt actualizarea botezului. Este o actualizare a botezului. Iar Sahaja Yoga este o transformare, nu este doar o predică sau o explicație sau un discurs. Este o devenire, însemnând că deveniți ceva. S-a spus deja că trebuie să vă nașteți din nou. Dar declarându-vă „născut a doua oară” nu înseamnă că și sunteți. Este un lucru fals de fapt. Dacă ești născut a doua oară, ai anumite puteri. Și devii un sfânt. Trebuie să fii un sfânt dacă ești născut a doua oară. Devii un sufi. Dar dacă nu ți se întâmplă asta, nu te poți autodeclara ca fiind „născut a doua oară”. Orice certificat de acest gen este doar un brand. De pildă ar putea fi un hindus, un musulman sau un creștin, oricine, care ar putea comite orice păcat. Este doar un brand – nimic în interior.

Deci ceea ce vi se întâmplă este că deveniți o persoană morală. Deveniți cu adevărat – nu mai puteți face lucruri greșite. Nu mai puteți face lucruri lipsite de religiozitate. Pur și simplu nu le mai faceți. Nu mai sunteți tentați să le faceți. Dimpotrivă, vă bucurați de virtuțile voastre. Atenția voastră devine absolut inocentă, lipsită de pofte și lăcomie. Și chiar și numai o simplă privire a unei astfel de persoane poate aduce pace. Sursa tuturor acestor lucruri este Puterea Divină Atotpătrunzătoare. Deci voi deveniți conectați cu acea Putere. De îndată ce sunteți conectați, Ea începe să curgă prin voi. Și când începe să curgă prin voi, o puteți simți. Apoi Ea vă ajută să creșteți și ca urmare voi cunoașteți adevărul absolut în vârful degetelor voastre. Chiar și copiii pot ști adevărul absolut în vârfurile degetelor lor. Există oameni care nu cred în Dumnezeu. Vin la Mine și le spun: „Te rog întreabă: «Există Dumnezeu?». Întreabă de trei ori.” Iar ei simt briza răcoroasă. Apoi le spun: „Există Dumnezeu” și atunci ei simt o intensă briză răcoroasă. Astfel vă puteți descoperi propriii centri, ce este în neregulă cu ei. Dacă este ceva greșit cu unul din centrii voștri veți ști imediat în vârfurile degetelor. Foarte multe persoane care sunt pe cale de a suferi un infarct sau care au cancer, nici nu știu că au aceste probleme.

Însă un Sahaja Yoghin va ști imediat că are un blocaj la o chakră și va ști și să corecteze acel blocaj. Deci puteți avea cunoașterea propriilor centri subtili și puteți înțelege. Chiar azi a venit un domn și Mi-a spus: „Mamă, Agnya mea captează”, însemnând că: „Sunt egoist”. Nimeni nu ar recunoaște că este o persoană egoistă, însă el a venit și Mi-a spus: „Mamă, Agnya mea captează. Te rog corectează-mă”. Asta înseamnă că voi înșivă știți ce se întâmplă în interiorul vostru și știți cum să vă corectați, astfel încât deveniți atât medicul, cât și diagnosticul și tratamentul. Sună fantastic, însă așa stau lucrurile de fapt. Dobândiți de asemenea și cunoașterea centrilor altor persoane. Ajungeți să știți despre ceilalți. Stând jos aici, puteți afla care este starea centrilor lor. Puteți afla imediat. De îndată ce aflați despre chakre și știți cum să le corectați, le puteți corecta și în ceilalți. Deci cine este celălalt? Microcosmosul devine macrocosmos.

Apoi avem și o altă problemă, aceea că trăim în viitor sau în trecut, niciodată în prezent. Dacă vă spun să veniți în prezent, nu puteți. Este foarte dificil să ajungeți în prezent. Deci care este motivul pentru care ne gândim la viitor și la trecut? Un gând se ridică și apoi coboară. Un alt gând se ridică și coboară. Între aceste gânduri există „vilamba” (spațiu), adică ceea ce numim prezent. Când Kundalini se ridică, Ea oprește gândurile, spațiul dintre ele mărindu-se, iar voi deveniți conștienți dar lipsiți de gânduri, conștienți dar fără gânduri. Deveniți, din nou spun, deveniți. Nu aveți gânduri dar sunteți pe deplin conștienți – stare descrisă și de Jung – după Realizare deveniți conștienți dar fără gânduri.

Acesta este momentul când sunteți complet în pace, atât cu voi înșivă cât și cu totul în rest, momentul când sunteți plini de pace în adevăratul sens al cuvântului. Văd oameni care primesc premii pentru pace, oameni ținând conferințe pentru pace și astfel de lucruri. Îi cunosc, însă în mod surprinzător sunt extrem de irascibili și dacă într-adevăr trebuie să vorbiți cu ei aveți nevoie de o bâtă, pentru că sunt atât de mânioși. Nu știu cum au primit aceste premii sau distincții pentru pace – dar găsești peste tot în jur astfel de oameni, care au primit premii pentru pace, fără a avea pace în interior. Deci trebuie să aveți pace în interiorul vostru și o puteți obține prin starea fără gânduri.

Un alt lucru care se întâmplă este că deveniți martor, martorul întregii drame. Să spunem că sunteți pe mare și sunt valuri, vă temeți de ele. Dar presupunând că urcați într-o barcă, atunci puteți privi valurile le puteți privi cu atenție și vă puteți bucura de ele. Iar dacă știți să înotați, puteți sări în apă să salvați mulți alți oameni. Așadar vă înălțați în două stadii: primul stadiu, când urcați în barcă, devenind conștienți fără gânduri, iar cel de-al doilea stadiu este conștiința fără îndoială, numită și Nirvikalpa samadhi în limba sanscrită. Deci primul stadiu este numit Nirvichara samadhi, iar cel de-al doilea Nirvikalpa samadhi, stadiu în care nu mai aveți nicio îndoială cu privire la voi înșivă, pur și simplu știți, aveți toată cunoașterea interioară. Știți despre ființa voastră interioară și știți despre ființa interioară a celorlalți. Trebuie să aveți această cunoaștere și vă ia cel mult o lună ca să o dobândiți. Însă am văzut că oamenii trebuie să fie profunzi pentru a absorbi această cunoaștere.

În mod normal, când își primesc Realizarea, se simt extrem de relaxați, plini de pace și totul se termină cu asta. Dar Realizarea e asemeni unei semințe care încolțește și trebuie să se transforme în copac. Astfel de oameni se pierd. Venind la Sahaja Yoga se vindecă de boli, iar când revin anul următor, descopăr că au căpătat o altă boală. La început trebuie să aveți tenacitate privind creșterea voastră. Apoi nu mai puteți părăsi Sahaja Yoga, bucurându-vă de ea atât de mult și știind că sunteți în Împărăția lui Dumnezeu.

Am fost în Rusia exact în timpul loviturii de stat. I-am întrebat pe ruși: „Nu sunteți îngrijorați de lovitura de stat?” „De ce, Mamă? Suntem în Împărăția lui Dumnezeu. De ce ne-am îngrijora? Asta este Rusia. Noi nu ne facem griji pentru țară.” Imaginați-vă: câtă credință, câtă înțelegere! Și nu au spus asta din credință oarbă, ci dintr-o credință iluminată. Iar această credință iluminată se naște în voi foarte ușor, pentru că, vedeți, totul este tangibil. Viața devine plină de binecuvântări și bucurii.

Un alt lucru care vi se întâmplă este că săriți în oceanul bucuriei. Până acum noi nu am cunoscut bucuria. Am cunoscut doar fericirea și nefericirea. Orice vă satisface egoul vă face fericiți sau orice vă dă o satisfacție emoțională, vă face fericiți, iar apoi deveniți din nou nefericiți. Deci săriți de la o stare la alta. Însă când vă primiți Realizarea sunteți în oceanul bucuriei.

Veți fi uimiți să aflați că Sahaja Yoga e practicată în 55 de țări. Îmi pare rău că am venit în Philadelphia abia acum. Mi-am dorit să vin și înainte dar am fost atât de dezamăgită când am ajuns în America, în 1972. Au venit doar 4 persoane la program. Închiriasem o sală atât de mare și au venit doar 4 persoane. Mi-am spus: „Mai bine nu merg în Philadelphia. Ar putea fi la fel”. Și unul din cei patru oameni a venit și Mi-a spus zilele trecute: „I-ați vindecat vederea tatălui meu în anul 1972”. „Poate, nu-mi amintesc” - am spus. Însă el era unul dintre cei care au venit atunci. Vă imaginați deci cum crește acum conștiința pentru spiritualitate. Vedeți câți oameni vin acum, atât de mulți încât sunt uimită, că în locuri unde veneau doar 4-7 oameni, anul acesta dintr-odată au venit atât de mulți.

Înainte obișnuiau să meargă la falși guru, să îi plătească, să capete probleme sau să devină retrași – se întâmplau tot felul de lucruri. Dar de data asta am fost uimită: peste tot în America e așa o trezire iar oamenii devin mai alerți cu privire la asta. Această trezire are loc în voi și nu trebuie să plătiți pentru ea. Nu trebuie să plătiți pentru această cunoaștere. Trebuie doar să veniți în colectivitate, adică la centrele de Sahaja Yoga. Așa că vă rugăm să veniți la centrele noastre, unde Sahaja Yoghinii vă vor da toată cunoașterea. O puteți stăpâni în maxim o lună. Veți deveni pur și simplu maeștri. Puteți spune: „Mamă, e fantastic să auzim atâtea despre noi”, însă voi nu știți de fapt ce extraordinari sunteți.

Spre exemplu dacă luați un televizor și îl duceți într-un sat îndepărtat, sătenii vor spune: „Ce este acesta? Este doar o cutie”. Chiar dacă le spuneți că ar putea vedea multe filme cu ajutorul lui, nu vă vor crede. Dar îndată ce este conectat, îi va uimi, prin modul în care vor vedea cu ajutorul lui tot felul de lucruri. Și asta fiindcă televizorul este astfel construit. La fel și în voi, totul este deja construit și poate fi verificat cu ușurință. Este absolut tangibil și apoi veți ști care este valoarea și scopul vieții voastre – despre asta este vorba. Timpul fiind scurt, nu știu cât de multe vă pot spune. Aveți aici niște obiecte de iluminat drăguțe care împrăștie lumină atât de frumos. Trebuie să apăsați doar un întrerupător pentru asta. Dacă ar trebui să vă spun istoria electricității, cum a apărut în această țară, în orașul vostru și așa mai departe, ar fi foarte plictisitor. Dar dacă totul e deja implementat, de ce să nu aprindem lumina?

Aș spune deci că ar trebui să aveți lumina și ar trebui să știți ce sunteți de fapt. Mai întâi primiți-vă lumina și apoi vom vedea cu privire la cunoaștere. Veți obține întreaga cunoaștere mergând la centrele noastre. Trebuie să vă mărturisesc că noi nu luăm bani așa că nu avem locuri sofisticate, ca Taj Mahal, pentru programele noastre. Avem săli simple, iar în locuri simple trebuie să veniți cu o minte simplă pentru a obține viața spirituală. Se întâmplă în aceste timpuri. Nu știu cum, dar ne aflăm în „timpul înfloririi”, așa cum îl numesc Eu – pentru că s-au născut multe flori iar acum trebuie să devină fructe. Acesta este timpul reînvierii, descris în toate Scripturile, dar nu este cum s-a scris, atât de greșit, că toți cei morți se vor scula din morminte. Vreau să spun că numai Dumnezeu știe cât a mai rămas din morți, probabil doar câteva oase sau cranii. Se spune că vor ieși din morminte și își vor primi Învierea. Este o idee complet greșită.

Odată, s-a întâmplat să întâlnesc un domn, un musulman din Bosnia, care mi-a spus: „Îmi doresc să mor pentru religia mea, pentru numele lui Dumnezeu”. „Dar de ce? Cine ți-a spus că trebuie să mori?”, L-am întrebat. „Ei bine, dacă voi muri în numele lui Dumnezeu, voi învia”. „Greșești”, i-am spus. Nu se va întâmpla asta. Învierea înseamnă de fapt că în timpul înfloririi toate aceste suflete vor renaște. Ele vor veni pe pământ și își vor primi a doua naștere. Ele trebuie să vină pe pământ ca ființe umane. De aceea există tot felul de oameni caraghioși în zilele noastre, oameni cruzi, criminali, tot felul de idei prostești, stupide, foarte ciudate, caraghioase, care afectează așa o varietate de oameni, într-un număr atât de mare. Trebuie să realizăm că e necesar ca ei să aibă șansa de a învia. Dar câți vor veni? Asta este întrebarea. Câți vor veni? Priviți, câți oameni sunt în Philadelphia și câți sunt aici? Și din aceștia câți își vor primi Realizarea? Și câți se vor stabiliza? Depinde doar de înțelepciunea și de înțelegerea lor asupra spiritualității. Dacă nu au aceste calități, nu le poți forța asupra lor. Nu poți forța Realizarea Sinelui asupra lor. Niciodată. Trebuie să o accepte, să o ceară în deplină libertate. Nu poate fi forțată asupra lor.

Această putere este puterea dorinței pure. Dacă nu aveți dorință pură, ea nu se va ridica. Toate celelalte dorințe sunt de așa natură încât nu pot da satisfacție. Deci, această dorință interioară - puteți fi conștienți sau nu de ea – ea există, și odată trezită, o imensă satisfacție se stabilizează în interiorul vostru. Deveniți atât de satisfăcuți cu voi înșivă, iar viața devine atât de frumoasă. Iar prietenia... pentru că am înțeles că Philadelphia (iubire frățească), e un loc al iubirii frățești am fost foarte fericită să aud asta. Iar Sahaja Yoga asta este de fapt – o astfel de iubire.

V-am spus că Sahaja Yoga există în 55 de țări iar când vezi un Sahaja Yoghin întâlnind un altul, te întrebi: „Cum e posibil? Cum de se întâmplă? Cum au ajuns la acest nivel?” Nu e ușor să înțelegi o asemenea iubire, o iubire atât de pură. Nu am avut niciun caz de flirt sau vreo femeie care să fugă cu soțul alteia, ceva de genul ăsta. Nu s-a întâmplat. Sunt atât de inocenți și simpli. Devin asemeni unor copii și se comportă atât de frumos unii cu alții. Aceasta e o nouă rasă, cea a îngerilor. Soțul Meu întotdeauna Mi-a spus: „Știu că Tu ești un înger, că ești o personalitate măreață, însă nu cred că îi poți face și pe alții îngeri.” Era atât de sigur. Acum îmi spune: „Acum trebuie să cred și trebuie să spun că da, sunt transformați, fiindcă un om onest nu poate spune că nu vede aceste lucruri.” Cu toții puteți deveni îngeri. Vă rog aveți încredere că puteți deveni cu toții îngeri, că aveți toate aceste puteri și că nimeni nu vi le poate lua.

 Acum văd că sunt persoane care ar dori să-Mi pună întrebări. Nu Mă deranjează să răspund la oricâte întrebări, însă trebuie să vă spun că am tot făcut asta în ultimii 23 de ani. Pot răspunde tuturor întrebărilor, sunt expertă. Dar ce rost are? Nu este decât o acrobație mentală. Este doar o acrobație mentală. Dacă îmi puneți întrebări vă voi răspunde, fără îndoială. Mă descurc bine în această privință. Dar cel mai bine este ca în primul rând să vă primiți lumina. După ce vă primiți lumina, vedeți și înțelegeți voi înșivă că totul este acolo. Dar dacă totuși doriți... (spre un Sahaja Yoghin din apropiere) Să le cerem să pună întrebări? E mai bine. Mai avem la dispoziție aproximativ 15 minute. 

Shri Mataji (către cineva care manifestă intenția de a adresa o primă întrebare): Da, vă rog. (apoi, adresându-se altcuiva): Vino în partea asta. 

Un domn din sală: Pledați pentru a face meditație? 

Shri Mataji (se adresează inițial persoanei căreia îi ceruse să își schimbe poziția în sală): Nu. Vă rog să vă așezați. (apoi, către domnul care adresase întrebarea): Este o întrebare foarte bună. Vedeți, nu putem face meditație, putem doar să fim în meditație. Când sunteți în conștiința fără gânduri, sunteți în meditație. Altfel, spunem că „facem meditație”. Nu o puteți „face”. Trebuie să mergeți dincolo de minte, doar atunci sunteți în starea de meditație. Deci sunteți în meditație însă trebuie să deveniți conștienți dar lipsiți de gânduri. 

Shri Mataji (ascultând întrebarea din sală redată de un Sahaja Yoghin din apropierea Domniei Sale): Oh, foarte bine. Ce întrebare frumoasă! Este un căutător, un căutător. (Shri Mataji se adresează altcuiva din sală care dorește să adreseze o întrebare): Da, spuneți vă rog. 

Sahaja Yoghin aflat în apropierea lui Shri Mataji retransmite întrebarea: Canalul dorinței. Vrea să afle despre diferite tipuri de dorințe, care sunt legate... 

Shri Mataji: Diferite tipuri? 

Sahaja Yoghin: Care e diferența dintre dorințele lumești și dorințele spirituale? Și următoarea întrebare.

Shri Mataji: Bine. 

(Domnul din sală continuă, fără a fi clar.)

Shri Mataji: Ce spune? 

Sahaja Yoghin: Și cum sunt ele legate de bhakti?

 Shri Mataji: Dintre dorințe și? 

Sahaja Yoghin: Bhakti (venerare). 

Shri Mataji: Bine. Vă rog să luați loc. Deci vă voi răspunde la prima întrebare, adică la a doua. 

Despre bhakti – să spunem că facem bhakti pentru Dumnezeu. Fără conexiune, ce este bhakti? Este ca un telefon – fără conexiune, îi telefonați lui Dumnezeu. Nu vă poate auzi. Mulți vin și îmi spun: „Mamă, am atâta bhakti pentru Shri Krishna, dar gâtul meu este într-o stare proastă și am făcut cancer. Dacă spuneți că Shri Krishna se ocupă de gât, atunci cum e posibil?” Pentru că nu sunteți conectați încă. Dacă nu sunteți conectați, ce rost are să îl venerați pe Dumnezeu? Este un lucru extrem de simplu.

Shri Mataji (adresându-se Sahaja Yoghinului din apropierea Domniei Sale): Care a fost prima întrebare? 

Sahaja Yoghin: Diferitele tipuri de dorințe, dorințe lumești și cele spirituale. 

Shri Mataji: Bine. Oamenii spun că trebuie să renunțați la una, la alta. Nu există nimic la care trebuie să renunțați. Chiar dacă renunțați veți rămâne încă atașați de acel lucru. Am cunoscut oameni care erau foarte atașați de anumite lucruri, deși credeau că renunțaseră la ele. Spre exemplu au venit niște oameni care doreau să utilizeze navele noastre. Și Mi-au spus: „Noi avem...” Au venit în haine de asceți și Mi-au spus: „Mamă, se presupune că sunteți o persoană sfântă, dar vă bucurați de lux și de o viață confortabilă. Cum puteți fi o persoană sfântă? Noi am renunțat la casele noastre, la mașini, am renunțat la una, la alta.” Am spus: „Bine. Din această casă, sau orice vedeți că îmi aparține, puteți lua orice este cel puțin egal cu un firicel de praf de pe Picioarele lui Dumnezeu – cu o singură condiție, să aibă valoarea acelui firicel de praf.” Au început să se uite în jur. Nu renunțaseră la nimic de fapt. Renunțaseră doar la pietre. Detașarea se dezvoltă în interiorul vostru. 

Nu știu dacă ați auzit povestea lui Raja Janaka, al cărui guru a fost Ashtavakra. Raja Janaka a fost socrul lui Shri Rama. El era rege și toți sfinții se plecau în fața Lui. Așa că cineva și-a întrebat gurul: „De ce te pleci în fața Lui? Este rege, ce este atât de măreț în asta?” „Este singurul care poate da Realizarea și este la un nivel atât de înalt”, i-a răspuns gurul. Așa că și-a trimis un discipol, pe Nachiketa, la Raja Janaka. Raja Janaka i-a zis: „Poți cere orice, dar Realizarea nu ți-o pot da”. „Trebuie să o obțin. Vreau să știu despre mine însumi” – a afirmat Nachiketa. „În regulă” – i-a răspuns regele. Așa că prima dată l-a dus să facă baie în râu. A trebuit să treacă prin mai multe teste, iar apoi i-a cerut asta. Acolo, în timp ce se scăldau, au venit oameni să îi anunțe... Raja Janaka medita. Era în starea fără gânduri, bucurându-se de sine însuși. Iar oamenii au venit să îi spună că palatul este în flăcări. Cu toate astea Raja Janaka a rămas în meditație. Pe urmă au venit să îi spună că toată familia Lui fuge din palat. El a continuat să mediteze. Apoi au venit strigând că focul venea spre ei și că va arde totul. Atunci Nachiketa a alergat să-și ia lucrurile gândindu-se că altfel vor fi arse. Însă Raja Janaka medita încă. Iar atunci când a deschis ochii, a văzut că nu se întâmplase nimic. Știa că nu se întâmplase nimic. „Și oricum toate acestea nu sunt importante pentru mine”, a spus El. Așa că detașarea se află în interiorul și nu în afara noastră. Nu este nevoie să o anunțați. Este în interior.

Este o calitate care vă permite să faceți totul. Așa cum știți, sunt bunică, sunt mamă, sunt soție, soțul Meu a avut o poziție foarte înaltă - și  totuși am făcut totul. Dar în același timp am o anumită detașare, iar această detașare este posibilă numai dacă vă dezvoltați puterile spirituale. Când Spiritul vostru strălucește, deveniți conștienți că totul e lipsit de valoare și de rezultat. Dar eludând, renunțând la unele lucruri, vă flatați egoul spunând: „Am renunțat la asta, la cealaltă”. Zilele trecute am întâlnit un budist care era căutător de fapt. Era complet ras pe cap. Mi-a spus: „Mamă, nu numai că sunt ras pe cap, dar sunt și falit”. L-am întrebat: „De ce?” „Pentru că am donat toți banii, totul, acestei organizații budiste, iar acum sunt falit și nu știu ce să mă fac.” Am spus: „Cum poți plăti? Dumnezeu nu înțelege banii.” Dumnezeu nu înțelege băncile. Este bătaia voastră de cap. Voi ați creat banii, băncile. Voi ați făcut aceste case. Deci ce importanță are dacă renunțați sau nu la aceste lucruri? Voi ați creat aceste lucruri. În regulă? Deci detașarea trebuie să vină din interior iar asta se întâmplă automat. Este o stare pe care trebuie să o atingeți în evoluția voastră.

(Shri Mataji ascultă o nouă întrebare din sală și se adresează unui Sahaja Yoghin din apropiere – pentru clarificare): Ce spune? 

(către persoană din sală): Veniți. 

(către Sahaja Yoghin): Ce spune? 

Sahaja Yoghin: Soția lui vrea să facă Sahaja Yoga, dar a primit o mantră. Ar trebui să spună mantra sau nu? Și simte arsuri în degete. Este bine sau nu? 

Shri Mataji: Nu, nu. Dacă spune mantre, n-ar trebui să le spună. Vedeți, mantrele... (Shri Mataji se adresează persoanei) Vă rog să luați loc. Vă voi răspunde. Există o adevărată știință cu privire la mantre. Trebuie să știți ce centri au probleme, ce mantre să spuneți pentru fiecare centru. Nu este un lucru la întâmplare, ca și cum ați scoate cutia Pandorei și ați începe să luați toate medicamentele. Nu. Trebuie să știți absolut totul. Și dacă îi ard degetele, nu este un semn foarte bun. Mi-aș fi dorit să fie aici ca să o pot vedea. (se adresează direct persoanei care pusese întrebarea): Dar unde locuiești? 

(către Sahaja Yoghin-ul care o asistă pe Shri Mataji): Ce spune? 

Sahaja Yoghin: În Cincinnati. 

Shri Mataji: Este în Cincinnati? Este în Cincinnati? Avem un centru în Cincinnati. Da, sunt cu toții aici. Deci vă voi spune ce e de făcut. Se poate vindeca. Nu este un semn bun. Probabil gurul pe care îl urmează este un guru fals. Simte arsuri în stânga sau în dreapta? Vedeți, nu vreau să spun nimic, dar cred că este ceva greșit chiar cu acel guru. Îmi pare rău.

 (adresându-se cuiva care deja întrebase): Lăsați-i și pe alții să pună întrebări. Să întrebe dânsul. 

(către Sahaja Yoghinul care O asistă pe Shri Mataji în această sesiune de întrebări): Nu am putut să aud tot ce a spus. Ce spune? 

Sahaja Yoghin: A început să se simtă mai bine. Se roagă pentru iluminarea lui. 

Shri Mataji: Bine, e o idee foarte bună. Dar am atâția copii aici. În regulă? Bine. (către altcineva): Acum poți întreba. 

Sahaja Yoghin (redă întrebarea venită din sală): Diferența dintre starea fără gânduri și starea de conștientizare a prezentului. 

Shri Mataji: Este același lucru. Însă vedeți, budismul este confuz, la fel ca orice altă religie, foarte confuz. Și deci nu știu ce gândesc ei despre asta, dar este același lucru. Este același lucru ca și conștiința fără gânduri, ar trebui să fie același lucru. Și de asemenea multe lucruri pe care le-a spus Buddha au fost folosite în sens greșit și în același timp extrem de răstălmăcite, aș spune. Deci pentru a înțelege budismul ar trebui să practicați Sahaja Yoga. De îndată ce vă veți primi Realizarea veți înțelege mult mai bine budismul, în sensul că nu ar trebui să fie budism, ci „bodha” lui Buddha. Bodha înseamnă să știi la nivelul sistemului nervos central. Deveniți voi înșivă asemeni lui Buddha. Voi înșivă deveniți o persoană iluminată. În regulă? 

(către sală): Ce întrebări mai aveți? 

O persoană din sală: Ne puteți spune care sunt pericolele din meditația pe Kundalini? 

Shri Mataji: Niciunul, nu există. Kundalini este Mama voastră, este propria voastră Mamă, care vă dă cea de a doua naștere. Ea știe totul despre voi. A înregistrat totul și face totul într-un mod foarte delicat. Când v-ați născut, mama voastră a suportat toate durerile, nu-i așa? În același mod își face munca și Kundalini. 

Însă oamenii sunt speriați pentru că probabil nu-și doresc – e o forță satanică cred, asupra celor ce sunt speriați de Kundalini. Nu știu de fapt cum să lucreze cu această energie sau poate nu doresc ca oamenii să-și primească Realizarea Sinelui. Nu pot să înțeleg. Sfinții despre care v-am vorbit azi, care au trăit în sec. al XVI-lea, Guru Nanaka, apoi Kabira și toți ceilalți, Ramadasa, Tukarama – niciunul nu a spus că energia Kundalini ar fi periculoasă. Dimpotrivă, Ramadasa a fost întrebat: „Cât timp îi ia energiei Kundalini să se ridice?” A răspuns în limba sanscrită: „Tatkshana”, însemnând „un moment”. Tatkshana - „în acel moment”. Însă a spus că există o condiție: cel care își dorește asta să fie nerăbdător să o primească iar cel care o dă să aibă autoritatea necesară – nu o autoritate de la o universitate sau ceva de genul ăsta, ci să aibă autoritatea spirituală necesară.

(către Sahaja Yoghin): Da. Ce a spus? 

Sahaja Yoghin (repetă întrebarea unui domn): E necesar să fim așezați pentru ca energia Kundalini să se ridice sau putem sta în orice poziție? 

Shri Mataji :Nu, în regulă, poți sta oricum, dar până la urmă de ce să faci toate astea? Trebuie doar să stai confortabil pe scaun și îți vei primi Realizarea. Nu este nevoie să te duci în Himalaya și să stai în cap. Există o cale simplă. 

Sahaja Yoghin (reluând întrebarea): Care este procesul de trezire a energiei Kundalini? 

Shri Mataji: Este sahaj. Este spontan. Este asemeni oricărui proces viu. Bine? 

Persoană din sală: De ce simțim durere în inimă și tristețe când ne îndrăgostim? (n. red. Expresia în limba engleză: „we fall in love” care mot-a-mot se traduce: „cădem îndrăgostiți”) 

Shri Mataji: Pentru că efectiv „cădeți”. Ar trebui să vă înălțați. 

(către Sahaja Yoghin): Ce vrea să întrebe domnul din spate? 

Sahaja Yoghin: Întreabă de viața după moarte. 

Shri Mataji: Da, e bine că întrebați. Cred că am ținut o mulțime de discursuri pe tema asta. Veți fi uimiți, nu mai știu de câte ori am vorbit, însă sunt cel puțin patru mii de discursuri pe care le-am ținut și am tratat și acest subiect. Însă astăzi haideți să ne păstrăm în prezent. De ce să ne îngrijorăm cu privire la moarte? Bine? 

(către sală): Altcineva? Da, vă rog.

 Domn: Care este conexiunea dintre sex și Kundalini? 

Shri Mataji: Este o întrebare bună. 

Domn: Și ne puteți vorbi despre SIDA? 

Shri Mataji: Vedeți această chakră de culoare roșie? Este Muladhara, prima chakră, chakra inocenței noastre. Noi nu ne putem pierde inocența. Putem face orice, ea va fi ascunsă doar, asemeni cerului acoperit de mulți nori.

Kundalini este plasată deasupra acestei chakre, așa cum vedeți. Deci nu are nimic de-a face cu sexul, pentru că acesta este ultimul centru, cel de-al șaptelea centru, sau primul, cum vreți să îl numiți, centrul care se ocupă de excreție, de sex și toate aceste lucruri. Nu are nimic de-a face cu sexul. Dimpotrivă, deveniți inocenți ca un copil. Când Kundalini se ridică, toate aceste activități de excreție se opresc complet și întreaga forță a inocenței o ajută pe Kundalini să se ridice. Nu are nicio legătură cu sexul în acel moment. Însă nu spun că ar fi ceva greșit în legătură cu sexul, ci că ar trebui să existe sfințenie și înțelepciune în privința lui. După căsătorie oamenii devin înțelepți chiar și în privința vieții sexuale.

Sahaja Yoga a vindecat SIDA, fără îndoială. Însă pacienții bolnavi de SIDA sunt de două tipuri, am văzut. Unii s-ar putea crede că sunt martiri, ca și cum ar fi făcut o descoperire măreață sau ceva de genul ăsta, după entuziasmul pe care îl afișează. A doua categorie sunt cei care nu-și mai doresc deloc să trăiască, pur și simplu nu-și mai doresc să trăiască. Deci există cu precădere două tipuri de bolnavi de SIDA. Veți găsi foarte puțini între cele două categorii. Deci am avut cinci bolnavi de SIDA în Australia. Doi dintre ei erau soț și soție și s-au vindecat. Apoi un domn care s-a vindecat și el. Asta se întâmpla acum nouă ani și este bine și acum. Însă doi dintre ei s-au reîntors la obiceiurile proaste sau nu știu ce au făcut. Tatăl unuia dintre ei Mi-a spus: „Mamă, Te rog iartă-i”. Și nu știu ce s-a întâmplat, dar au făcut din nou SIDA.

Deci este o arie foarte dificilă, în care trebuie lucrat, pentru că nu pot fi convinși că pot fi vindecați, iar unii dintre ei gândesc: „Ce e greșit în asta?”. „Ce-i rău în asta?” este cea mai mare mantră în Occident. Orice le spui, îți răspund: „Ce-i rău în asta?”. Punkiștii își colorau oribil părul și căpătau probleme cu vederea. „De ce vă puneți aceste culori pe păr?” - i-am întrebat. „Vă face să orbiți”.  „Ce-i rău în asta?” - au replicat. „Veți orbi”, le-am răspuns. „Și ce-i cu asta?” Vreau să spun că nici nu știu cum să le răspund acestor oameni. Foarte straniu, nu-i așa? Sunt hotărâți să se distrugă. Le face plăcere să o facă; sunt oameni care vor să se autodistrugă. Nu știu de unde vin aceste idei distructive. În loc să aibă idei constructive, să se bucure de viață, de orice, adoptând țeluri înalte, ei se îndreaptă întotdeauna către ceva obscen, murdar, ceva absolut inuman, degradant. Nu știu cum s-au dezvoltat aceste tendințe.

Cancerul de pildă – sigur, multe tipuri de cancer au fost vindecate, Am avut cazuri de cancer al sângelui. Unora li s-a spus chiar că vor muri într-o lună – pentru că doctorii sunt acum onești și îți dau un certificat că vei muri într-o lună. I s-a întâmplat asta unui domn din Anglia, cu cel puțin 8-9 ani în urmă. Este încă în viață și mai sunt încă trei în situația lui, care sunt perfect sănătoși. Sunt atâția care au fost vindecați, atât de mulți. Deci oamenii se vindecă. În același timp, de ce ar vindeca Dumnezeu, având înțelepciune, oameni care nu vor răspândi lumina? Cei mai mulți vor doar să se vindece și atât. Sunt vindecați pentru a da lumina și altora. Nu reparăm lămpi care nu vor da lumină, nu-i așa? Dar în compasiunea Sa, Dumnezeu vindecă totuși.

Sahaja Yoghin: El își dorește Realizarea Sinelui. 

Shri Mataji: Bine. Mai este cineva. Încă o întrebare, încă una. (către Sahaja Yoghin): Ce spune? 

Sahaja Yoghin: Întreabă despre factorul psihologic și spune că atunci când e în natură, se simte în pace cu ea însăși. 

Shri Mataji: Nu e nimic extraordinar în asta. În natură, oricine se simte plin de pace. Este ca atunci când totul vă merge bine și vă bucurați. Dar trebuie să vă simțiți plini de pace și atunci când sunteți în Philadelphia sau în New York, unde este și mai dificil. 

(către Sahaja Yoghin): Nu aud ce spun ei. 

Doamnă: Când Kundalini se ridică, este permanentă acea stare? 

Shri Mataji: Asta este o întrebare bună. E asemănător cu o conexiune, așa cum v-am spus. Unii oameni, odată conectați, sunt conectați și se înalță foarte repede, însă alții au o conexiune slabă. Așa că cel mai bine este să vă întăriți conexiunea. 

(către cineva din sală): Puteți pune întrebarea de acolo de unde sunteți. E în regulă. 

(către Sahaja Yoghin): Ai reușit să auzi? 

Sahaja Yoghin: Diferența dintre Sahaja Yoga și Hare Krishna? 

Shri Mataji: Enormă. Vedeți, în India, toată lumea se salută cu „Hare Krishna” sau „Hare Rama”, Dar vor ajunge ei oare toți la Dumnezeu? Înțelegeți vă rog că acestea sunt doar cuvinte. Renunțați la cuvintele mari – „Shabda jalam” (păienjenișul cuvintelor) - renunțați la cuvintele mari. Bine? De asemenea, lăsați la o parte cărțile. Chiar și citind prea mult deveniți niște nebuni. Așa este, vă spun. Kabira a spus: „Padhi padhi pandit murakh bhaye”, însemnând că: „Citind prea mult, chiar și învățații devin stupizi”. 

(către sală): Încă o întrebare. 

(către Sahaja Yoghin): Ce spune? 

Sahaja Yoghin: Cum știi când ești un om realizat? 

Shri Mataji: Eu sau dumneavoastră? 

Sahaja Yoghin (clarifică): Nu Dumneavoastră, e vorba despre dânsa.

Shri Mataji: Vei ști totul în vârfurile degetelor tale. Bine? În limba engleză sunt expresii pline de înțeles: „în vârfurile degetelor”. Dar tot limba engleză e oarecum limitată referitor la spiritualitate pentru că „spirit” înseamnă Atma – Spiritul despre care vă vorbesc – „spirit” înseamnă în același timp și cineva plecat din această lume, și înseamnă de asemenea alcool. Oamenii Mă întreabă despre care dintre aceste trei înțelesuri le vorbesc. Dar când spun vârfurile degetelor, înțelegeți exact la ce Mă refer. 

(Shri Mataji ascultă ce spune doamna și apoi se adresează Sahaja Yoghinului care o asistă): Am auzit foarte puțin. 

Sahaja Yoghin: Ea spune că atunci când Kundalini se ridică, simte răcoare deasupra capului. Dar ce înseamnă dacă simte căldură în Muladhara? În prima chakră.

Shri Mataji: Este o întrebare delicată. Vă voi răspunde în particular. Bine? Cine mai vrea să-Mi pună întrebări? 

Sahaja Yoghin: Da, poți întreba. 

Shri Mataji: Sunt încă atâția care vor să pună întrebări. 

Sahaja Yoghin: Întreabă dacă există vreo întrebare care ați dori să vă fie pusă. O întrebare pe care nu v-a pus-o nimeni până acum. 

Shri Mataji: Nu am înțeles. 

Sahaja Yoghin (solicită clarificări de la domnul care a adresat întrebarea): Ce vrei să spui de fapt? 

Domn: Pot întreba altfel. 

Sahaja Yoghin: Da. 

Sahaja Yoghin (către Shri Mataji): Spune că, dacă sunteți în lumină, ce întrebare ar avea lumina? 

Shri Mataji: Lumina nu are nicio întrebare, trebuie doar să dăruiască lumină. Cum ar putea avea vreuna? Când ești o persoană iluminată, cel mai bine e să dai lumină altora. 

(către altcineva): Da, vă rog.

Sahaja Yoghin (reproduce întrebarea pentru Shri Mataji): Cum ne putem îmbunătăți experiența psihică sau spirituală? 

Shri Mataji: Asta vă spuneam. Exact asta vă spuneam, că ar trebui să vă dau Realizarea înainte de toate iar apoi trebuie să mergeți la centrele noastre. Veți fi uimiți dar avem multe suflete realizate aici. Arată ca voi, însă puteți vedea strălucirea pe fețele lor. Cântecele în marathi sunt așa de dificile, chiar și cele în sanscrită – cum de le pot cânta acești oameni din America? Spuneți-Mi vă rog. Da, puteți întreba. 

Sahaja Yoghin: Sunt inima spirituală și cea fizică unul și același lucru? 

Shri Mataji: Da, sunt. În inima fizică rezidă inima spirituală. Ei bine, cred că am avut deja foarte multe întrebări. Vreți să Mă întrebați ceva? 

Sahaja Yoghin (către cineva din sală): Aveți vreo întrebare? 

Shri Mataji: Ea a întrebat deja. Cine nu a pus nicio întrebare, o poate face. Vă rog.

 Persoană: Ce este sufletul? 

Shri Mataji: Asta este o altă întrebare la care răspunsul este foarte lung. Există o înregistrare în care vorbesc despre asta și pe care o puteți viziona. Altfel ar trebui să mai țin un discurs, bine? Altcineva? 

(către Sahaja Yoghin): Ce spune? 

Sahaja Yoghin: Problemele oculare se pot vindeca? Are probleme cu ochii. Întreabă de cataractă, dacă este curabilă. 

Shri Mataji: Cataracta nu. O persoană a fost vindecată, dar vedeți, cataracta este ceva mort. Orice este mort nu putem vindeca, pentru că e deja mort. Dar orice este viu dar afectat de boală, poate fi vindecat. Bine? Am avut un caz de vindecare, dar era un copil. Era un copil. 

(către sală): Doamnă, dumneavoastră ați pus o întrebare, bine? Acum, ia să vedem. Acolo. 

Shri Mataji: Nu, nu, nu, nu dumneavoastră. Doamna din partea aceea. 

Doamnă: Dacă în cazul unei tulburări mentale ar ajuta. 

Shri Mataji: Da, desigur, desigur. Schizofrenia, toate, epilepsia, nebunia – da, sigur. Depresia. Desigur, ajută. Rezolvă aceste probleme, le rezolvă. 

(către o altă persoană): Ați pus deja o întrebare.

 Sahaja Yoghin: Persoanele cu defecte din naștere, care au un handicap, pot redeveni întregi? 

Shri Mataji: Da, unii pot. Nu toți. Dar nu este important. Vedeți, Sahaja Yoga nu este un spital. Nu este un spital. Vă vindecați prin propria putere. Este important ca atenția să fie pe Spirit, și nu atât de mult pe corpul fizic. Unii s-au vindecat, desigur. Cumnata lui era spastică, dar s-a vindecat. Însă unii nu se vindecă pentru că pur și simplu nu practică, nu urmează sfaturile noastre. Și ceea ce este foarte important este să nu vă puneți atât de mult atenția pe corpul fizic, sau pe latura mentală. Acum trebuie să ne atingem țelul spiritual. 

(către altcineva ce manifestă intenția de a întreba): Da, vă rog. 

(către Sahaja Yoghin): Ce spune? Ar trebui să ne oprim cu întrebările. 

Sahaja Yoghin: El pune o mulțime de întrebări despre suferință, iar apoi dă exemplul lui Iisus care a suferit și a înviat apoi. 

Shri Mataji: Suferințele se nasc din cauza ignoranței. Asta e tot ce pot să spun în câteva cuvinte. Bine? Iar dacă vreți să scăpați de suferință, dobândiți cunoașterea, cunoașterea prin sistemul vostru nervos central. 

Sahaja Yoghin: Putem trece la experimentul Realizării acum? 

Shri Mataji: Cred c-ar trebui să ne oprim. Ați pus deja prea multe întrebări și v-am răspuns la toate. De fapt, așa cum v-am spus, este doar o acrobație mentală. Iar Eu pot răspunde foarte bine la întrebări, dar asta nu ajută la nimic în ceea ce privește Sahaja Yoga. Am văzut că majoritatea celor care pun multe întrebări nu rămân. Vin aici doar pentru a pune întrebări și apoi pleacă. Deci vă cer din nou să vă puneți atenția pe voi înșivă, pe Spiritul vostru și pe ceea ce vă este benefic. Nu vă gândiți la nimic altceva acum. Poate ați citit mult, poate știți multe – în regulă, vă îngrijorați pentru întreaga lume, nu contează. Acum e momentul să vă acordați timp și să vă îngrijorați pentru voi. 

Putem trece deci la experimentul Realizării Sinelui, iar cei care nu-și doresc Realizarea ar trebui să părăsească sala, din respect pentru ceilalți. Toți cei care doriți să rămâneți, vă rog să vă așezați. Sunteți bineveniți și sunt sigură că vă veți primi Realizarea. O altă rugăminte pe care o am este să vă descălțați pentru un timp pentru că Mama Pământ ne ajută foarte mult. Ei bine, tot ce vom face este numai pentru această seară și nu trebuie să mai repetați. Așa că nu e nevoie să vă notați, nu aveți de ce să vă îngrijorați. Trebuie doar să vă asigurați că vă primiți Realizarea Sinelui. O singură rugăminte umilă mai am, ca în timpul meditației să nu vă deplasați și să nu deranjați.

Așa cum știți, există două puteri, una pe stânga, una pe dreapta – două sisteme simpatice nervoase. Deci punem piciorul stâng și drept ușor depărtate unul de celălalt. Cel stâng reprezintă puterea dorinței. (către cineva din sală) Vă rog să vă așezați. Vreți să vă așezați, vă rog? Nu, trebuie să vă așezați, vă rog. Bine. 

(Shri Mataji continuă explicarea experimentului): Mâna stângă pe genunchi, îndreptată către Mine. Din nou vă spun că ar trebui să stați confortabil, dar nu aplecați. Trebuie să vă simțiți confortabil. Vă rog așezați palma stângă către Mine. Dacă purtați ceva strâmt în talie... 

(către Sahaja Yoghin, apoi către un domn din sală): Domnul acela stă în picioare la ușă. Dacă nu doriți să faceți experimentul, puteți pleca. 

Acum, ați îndreptat mâna stângă către Mine, ceea ce în mod simbolic înseamnă că vă doriți Realizarea Sinelui. Trebuie să o mențineți tot timpul așa. Dacă aveți ceva care vă strânge aici sau aici, vă rog slăbiți acea strânsoare. Dacă vă simțiți confortabil, e în regulă. Este important să nu vă incomodeze nimic. Acum vom utiliza mâna dreaptă pentru a acționa, adică pentru a hrăni centrii noștri. Trebuie să ne hrănim singuri centrii. Deci acum puneți mâna dreaptă pe inimă. O puteți pune pe sub haină, nu pe sub pulover, ci pe sub haină. Acum, la nivelul inimii... Deocamdată țineți ochii deschiși ca să vedeți ce aveți de făcut. În inimă rezidă Spiritul.

Ei bine, dacă deveniți Spiritul, în lumina Lui, veți fi propriul vostru ghid, veți fi propriul maestru. Așa că așezați palma dreaptă pe partea stângă a abdomenului, în partea superioară. Lucrăm doar pe partea stângă. Acesta este centrul stăpânirii de sine, creat de marii profeți. Acum duceți palma dreaptă la partea inferioară a abdomenului, pe partea stângă. Acesta este centrul cunoașterii pure, divine. În mod surprinzător, cunoașterea pură, divină, se află aici. Acum ridicați mâna pe partea superioară a abdomenului, în partea stângă superioară și apăsați bine acea zonă. Acum duceți din nou mâna pe inimă. Puneți mâna în unghiul format de gâtul și umărul vostru stâng și întoarceți capul către dreapta. Acest centru se blochează atunci când vă simțiți vinovați. Vă voi vorbi mai târziu despre asta. Acum ridicați mâna pe frunte și aplecați capul. Acesta este centrul iertării, prin care iertăm pe toată lumea, fără a ne gândi la cineva anume. Acum puneți mâna dreaptă opus frunții, la spate. Plecați capul pe spate, iar la acest nivel trebuie să cereți iertare de la Puterea Divină, pentru propria satisfacție. Ei bine, ultimul centru este... Întindeți bine palma și puneți centrul palmei pe fontanelă – zona moale din copilărie - și plecați capul. La acest nivel este foarte important să întindeți bine palma, astfel încât să existe o presiune destul de mare pe scalp. Acum plecați capul și rotiți scalpul de șapte ori, încet, în sensul acelor de ceasornic. Vă rog plecați capul. Plecați capul. Mai mult. Plecați capul. Și e foarte important să întindeți bine palma. Întindeți bine palma. Acum plecați capul și întindeți bine palma astfel încât să fie o presiune destul de mare pe scalp. Asta e tot ce avem de făcut.

Sunt trei condiții care ar trebui îndeplinite - pe care vi le voi spune – sunt foarte simple. Prima condiție este ca voi toți să fiți complet încrezători că vă veți primi Realizarea Sinelui. Vă rog coborâți mâinile. Cu toții trebuie să aveți încredere deplină că vă veți primi Realizarea Sinelui în seara asta. Asta înseamnă că nu trebuie să vă simțiți deloc vinovați, înseamnă să vă uitați trecutul. Orice rău ați fi făcut, orice greșeli ați fi comis, vor fi dizolvate de această Putere a Iubirii Divine pentru că Ea este oceanul iertării. Deci trebuie să vă iertați pe voi înșivă. Nu știți ce se întâmplă când vă simțiți vinovați. Nu-i nimic dacă ați comis greșeli – până la urmă sunteți ființe umane, nu zeități. Înfruntați-vă greșelile și terminați cu ele. În loc să faceți asta, voi le stocați în acest centru, și astfel căpătați spondiloză, cancer cervical, angină sau organe letargice. Deci ce rost are să duceți cu voi tot timpul această povară? Purtați încă povara pentru ce s-a întâmplat cu mult timp în urmă. Vă rog fiți conștienți că nu aveți nicio vină. În acest moment nu sunteți deloc vinovați. Vă asigur că nu sunteți vinovați. Lăsați energia Kundalini să vă judece și nu vă judecați singuri. În regulă.

A doua condiție este să iertați pe toată lumea, fără ca măcar să vă gândiți la cineva anume. Trebuie să iertați pe toată lumea. Ei bine, mulți spun că este greu să ierți. Fie că iertați sau nu, nu faceți nimic de fapt. Ce faceți dacă nu iertați? Dar atunci când nu iertați, sunteți pe mâini rele și vă torturați pe voi înșivă, în timp ce persoana care v-a rănit sau v-a supărat este fericită. Voi vă torturați întreaga viață însă. Ei bine, în acest moment, centrul Vishuddhi stâng e foarte important pentru că dacă nu este în regulă, Kundalini nu se va ridica. În același timp, centrul din dreptul chiasmei optice, care arată în felul acesta, este complet blocat și nu se va deschide. Însă atunci când iertați, el se deschide. Deci, toată viața v-ați torturat neiertând, iar în acest moment important pierdeți șansa de a vă primi Realizarea Sinelui. Așa că iertați totul, iertați pe toată lumea, fără să vă gândiți măcar la cineva anume; iertați la modul general. În regulă. Pe scurt, nu trebuie să vă blamați, pentru că sunteți ființe umane și sunteți apogeul întregii creații. Voi nu știți cine sunteți de fapt. Deci vă rog, nu vă condamnați singuri. Nu vă mâniați pe voi înșivă în niciun fel.

Ceea ce vi se va întâmpla este foarte simplu și veți fi uimiți de propria măreție. Așa că acum vă rog puneți mâna stângă pe genunchi și ambele picioare depărtate unul de celălalt. Acum vă rog puneți mâna dreaptă pe inimă și închideți ochii. Vă puteți scoate și ochelarii pentru că vederea voastră s-ar putea îmbunătăți. Duceți acum mâna dreaptă pe inimă. Aici trebuie să puneți în inima voastră o întrebare fundamentală. Mă puteți numi „Mamă” sau „Shri Mataji”. Vă rog întrebați de trei ori: „Mamă, sunt eu Spiritul?” Puneți această întrebare de trei ori: „Mamă, sunt eu Spiritul?”. De trei ori. V-am spus că atunci când deveniți Spiritul, deveniți propriul ghid, propriul maestru.

Deci acum vă rog așezați palma dreaptă în partea stângă superioară a abdomenului și apăsați tare. Aici trebuie să puneți din nou, de trei ori, o întrebare fundamentală: „Mamă, sunt eu propriul meu maestru?” Puneți această întrebare de trei ori. Acum coborâți vă rog mâna dreaptă în partea de jos a abdomenului. Centrul de aici are șase petale așa că va trebui să întrebați de șase ori. Trebuie să vă spun că nu pot forța cunoașterea pură, divină asupra voastră. Trebuie să o cereți. Deci vă rog cereți de șase ori: „Mamă, vă rog dați-mi cunoașterea pură divină”. Cereți în inima voastră. Totul trebuie să fie cerut din inimă. „Mamă, vă rog dați-mi cunoașterea pură, divină.”

Acum, de îndată ce cereți cunoașterea pură, divină, Kundalini începe să se ridice. Deci trebuie să ne hrănim centrii cu deplină încredere în noi înșine. Așa că ridicați mâna dreaptă pe partea superioară a abdomenului, pe partea stângă; iar aici trebuie să spuneți cu încredere: „Mamă, eu sunt propriul meu maestru”. Spuneți de 10 ori: „Mamă, eu sunt propriul meu maestru”. V-am spus deja că nu sunteți acest corp, această minte, egoul sau condiționările, ci sunteți Spiritul pur. Așa că vă rog ridicați-vă mâna pe inimă și aici trebuie să spuneți de 12 ori, cu încredere totală: „Mamă, eu sunt Spiritul pur”. Nu spuneți nicio mantră, nimic, nu încercați să vă concentrați. Lăsați-vă atenția liberă. Kundalini însăși o va dirija.

Deci nu trebuie să faceți niciun efort pentru asta. Această Putere Atotpătrunzătoare este oceanul de compasiune, oceanul de cunoaștere, este oceanul de binecuvântări și bucurie dar mai presus de orice, este oceanul iertării. Orice greșeli ați fi comis, ele sunt cu ușurință dizolvate de acest ocean al iertării. Deci vă rog iertați-vă pe voi înșivă. Ridicați mâna în colțul format de gâtul și umărul vostru și întoarceți capul către dreapta. Acesta este centrul care captează foarte tare astăzi - cred că vă simțiți vinovați. Așa că spuneți cu încredere deplină: „Mamă, eu nu sunt deloc vinovat”. Vă rog spuneți asta cu încredere completă. Trebuie să o spuneți de șaisprezece ori.

V-am spus deja că în mod logic și dacă iertați și dacă nu iertați, nu faceți nimic. Dar dacă nu iertați, sunteți pe mâini rele. În special în acest moment trebuie să iertați, pentru că centrul Agnya este foarte blocat și altfel nu se va deschide, iar Kundalini a voastră nu se va ridica. Deci este foarte important să iertați. Așa că așezați mâna dreaptă pe frunte, de-a lungul ei, și vă rog plecați capul. Aici trebuie să spuneți din inimă, nu contează de câte ori: „Mamă, iert pe toată lumea în general”. Nu vă gândiți la nimeni, spuneți-o doar. Vă rog plecați capul.

Acum, vă rog puneți mâna dreaptă în partea din spate a capului și lăsați capul pe spate. Aici, fără să vă simțiți vinovați, fără să vă numărați greșelile, doar pentru propria satisfacție, trebuie să spuneți: „Oh, Putere Divină, te rog iartă-mă pentru greșelile făcute cu voie sau fără de voie”. „Oh, Putere Divină, te rog iartă-mă pentru greșelile făcute cu știință sau fără de știință”. Spuneți asta din inimă, nu contează de câte ori. Vă rog spuneți-o din inimă.

Acum, vă rog întindeți palma, vă rog întindeți palma dreaptă și puneți centrul palmei pe fontanelă, osul moale din copilărie. Este important să întindeți bine degetele astfel încât să presați bine scalpul. Vă rog plecați capul. Aici, din nou vă spun că nu pot forța Sahaja Yoga asupra voastră și nu pot forța Realizarea Sinelui asupra voastră. Așa că rotiți scalpul de șapte ori, în sensul acelor de ceasornic și spuneți: „Mamă, vă rog dați-mi Realizarea Sinelui”. Vă rog coborâți mâna, deschideți ochii, vă rog deschideți ochii, puneți-vă ochelarii și așezați ambele mâini către Mine, în felul acesta, puțin mai sus. Priviți-Mă fără să gândiți. Priviți-Mă doar, fără să gândiți.

Acum, îndreptați mâna dreaptă spre Mine, plecați capul și verificați cu mâna stângă dacă există o briză răcoroasă ieșind din fontanela voastră. Vă rog plecați capul. Poate fi o briză caldă. Vă rog să verificați dacă există o briză răcoroasă sau caldă, ieșind din fontanela voastră. Nu puneți mâna pe cap, ci deasupra lui și verificați dacă simțiți o briză răcoroasă sau caldă ieșind din fontanela voastră. Acum îndreptați mâna stângă către Mine, plecați din nou capul și verificați cu mâna dreaptă dacă simțiți o briză răcoroasă sau caldă ieșind din fontanelă. Uneori poate fi simțită foarte sus, alteori mai aproape de cap. Dacă e caldă înseamnă că nu ați iertat sau încă vă simțiți vinovați. Deci vă rog iertați și nu vă simțiți vinovați. Toată căldura iese afară. Acum verificați singuri. În regulă. Acum așezați palma dreaptă către Mine și cu palma stângă verificați pentru ultima oară. Plecați bine capul și verificați cu atenție dacă simțiți o briză răcoroasă sau caldă, ieșind din zona fontanelei.

Acum îndreptați vă rog amândouă mâinile spre cer și lăsați capul pe spate. Aici trebuie să puneți una din următoarele întrebări, de trei ori: „Mamă, este aceasta briza răcoroasă a Sfântului Duh?”, sau „Mamă, este aceasta Puterea Atotpătrunzătoare a Iubirii Divine, Ruh?”, sau „Mamă, este aceasta Paramchaitanya”? Puneți oricare dintre aceste trei întrebări de trei ori. Acum vă rog coborâți mâinile. Toți cei care au simțit o briză răcoroasă sau caldă în palme sau în vârful degetelor sau deasupra fontanelei, vă rog ridicați ambele mâini.

(către cineva din sală): Dumneavoastră nu ați primit-o? În regulă, voi vorbi cu dumneavoastră mai târziu. Stați jos. Un minut vă rog. În regulă. 

(adresându-se Sahaja Yoghinului din apropiere): Spune că suferă de SIDA? În regulă. 

(din nou către întreaga sală): Ridicați din nou mâinile. Nu v-am văzut pe toți. 

Iată Philadelphia. Este extraordinar. Majoritatea v-ați primit Realizarea. Câțiva nu au primit Realizarea – nu contează – o vor primi și ei. Mă înclin deci în fața voastră, a tuturor. Aveți grijă de sfințenia voastră și deveniți sfinți. Mă înclin în fața tuturor sfinților. Sunteți cu toții suflete realizate acum și vă bucurați de voi înșivă. Puteți simți briza unul la celălalt. Puteți simți briza răcoroasă deasupra capului, unul la celălalt. (Shri Mataji privește către cineva din sală): Domnul acesta nu a simțit-o? În regulă. Vă vor spune ei ce să faceți. Puteți veni vă rog? 

(către un Sahaja Yoghin): (Igor), te rog vezi ce este cu domnul. 

(către domnul care nu a simțit briza): Ați primit Realizarea, însă nu simțiți briza, cred. Ați fumat?

(către întreaga audiență): Vă mulțumesc foarte mult. Voi reveni peste un an. Trebuie să vă rog și trebuie să îmi promiteți că vă veți duce la centrele noastre și vă veți îmbogăți cunoștințele și veți crește. Data viitoare când vin, voi vedea niște arbori mari crescuți din aceste semințe. Dumnezeu să vă binecuvânteze! 

(microfonul este îndepărtat și de Shri Mataji se apropie un Sahaja Yoghin pe care Domnia Sa îl intreabă): Ce i-ai spus? 

(Persoane din sală se apropie, pe rând, de Shri Mataji)

Acum aveți grijă de Realizarea Sinelui, bine? Dumnezeu să vă binecuvânteze. Minunați oameni, trebuie să spun.